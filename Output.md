##Inizia così la nostra avventura
Il nostro blog nasce oggi, dedicato ai nostri genitori, ai nostri parenti e a tutti gli amici e colleghi che ci vorranno seguire da lontano per farci sentire sempre vicini. 

Ma è anche dedicato a chi fosse semplicemente incuriosito dalla nostra nuova vita, che è la più grande di tutte le avventure che insieme abbiamo vissuto finora. 

Quindi buona lettura a tutti, e che l'avventura abbia inizio !

*[original article](http://onewaytosweden.blogspot.it/2009/03/inizia-cosi-la-nostra-avventura.html)*


##Liste
Mancano due settimane al trasloco, e già da un po' stiamo pensando a cosa portare con noi nella nostra nuova casa (che, a dire il vero, non abbiamo ancora trovato, anche se confido molto nella spedizione in terra scandinava della prossima settimana). Circa metà di tutte le nostre cose, quelle indispensabili, dovrà entrare in una sola macchina e farsi un bel viaggio di circa 2000 km da qui a Norrköping. Il resto seguirà a fine giugno.

E per evitare di arrivare in Svezia così:

Chissà che ci porti fortuna nella nostra avventura svedese.

![img](http://3.bp.blogspot.com/_bRAFJVmBu9U/Sc9HnuQza8I/AAAAAAAAABE/V54oZh62NgM/s1600-h/Foto+1.jpg)

Chissà che ci porti fortuna nella nostra avventura svedese.

![img](http://3.bp.blogspot.com/_bRAFJVmBu9U/Sc9HnuQza8I/AAAAAAAAABE/V54oZh62NgM/s1600-h/Foto+1.jpg)

Chissà che ci porti fortuna nella nostra avventura svedese.

![img](http://1.bp.blogspot.com/_bRAFJVmBu9U/Sc9D74ZocNI/AAAAAAAAAA8/KbL7B2s7Zlk/s200/Straccioni.jpg)

![img](http://3.bp.blogspot.com/_bRAFJVmBu9U/Sc9HnuQza8I/AAAAAAAAABE/V54oZh62NgM/s200/Foto+1.jpg)

*[original article](http://onewaytosweden.blogspot.it/2009/03/liste.html)*


##Casa
Da qualche giorno stiamo cercando la casa perfetta. Abbiamo visto decine e decine di annunci su internet pubblicati da innumerevoli agenzie immobiliari. Di ogni casa ci sono foto di esterno, interno, planimetria e una dettagliata descrizione di ciò di cui l'appartamento è fornito. O sfornito, visto che è praticamente impossibile trovare un appartamento arredato. 

Tra tanto cercare, ormai anche G. ha imparato i nomi in svedese delle varie stanze ed elettrodomestici: ottimo modo per "assorbire" senza fatica una nuova lingua straniera ! 

Ebbene, oggi mi ha risposto un'agenzia che avevo contattato via mail. La casa in questione è quella che ci piaceva di più: posizione centrale, 3° piano con ascensore, garage, cucina-soggiorno-bagno-2 camere da letto, lavatrice-lavastoviglie-asciugatrice... sei mia ! 

E per il resto... c'è sempre l'IKEA ovviamente. 

![img](http://3.bp.blogspot.com/_bRAFJVmBu9U/SdCzx1CFq_I/AAAAAAAAABM/haixe5EKDEg/s320/Montatore.gif)

*[original article](http://onewaytosweden.blogspot.it/2009/03/casa.html)*


##IKEA
Abbiamo fatto oggi il nostro terzo giro all'IKEA, scelto il tavolo della cucina con le sedie, piatti, posate e letto (le uniche cose che saranno presenti nella casa per almeno un paio di mesi finchè non decidiamo con calma il resto dell'arredamento). Poi abbiamo dato un'occhiata anche a guardaroba, divani e mobili vari. E qui una domanda sorge spontanea: ma come sarà mai possibile montarsi da soli un armadio delle dimensioni di 236x300 cm ? Questi svedesi nascono direttamente dotati di brugola e bolla ? A scuola c'è l'ora obbligatoria di bricolage ? Hanno tutti una laurea specialistica in assemblaggio avanzato?  Probabilmente rinunceremo alla soddisfazione di poter dire "l'abbiamo fatto tutto da soli" e acquisteremo il servizio di consegna e montaggio a domicilio, almeno per i mobili più grandi: sarà già un'impresa spiegare a quelle persone, in svedese, dove vogliamo che le cose vengano montate, e come. 

![img](http://3.bp.blogspot.com/_bRAFJVmBu9U/SdJfWk9kFUI/AAAAAAAAABU/QZD5mP5RZ84/s320/Puffo.jpg)

*[original article](http://onewaytosweden.blogspot.it/2009/03/ikea.html)*


##Links
- Balorso- Blog di un medico di famiglia incazzato- Boffardi 2.0- Cronache dalla Svezia- Dal Master al Dottorato con furore- Digita l'orma- Fiducia34's Blog- Ipazia- Il Clan di Nora Bra- Krallo's- Naranjaycanela- Piccoli Vichinghi- Switching my mind- Suom(I)taly stories- The Heart of Alekos- Vinz in Brussels- Vivi all'estero

- Naranjaycanela

- Piccoli Vichinghi- Switching my mind- Suom(I)taly stories

- The Heart of Alekos- Vinz in Brussels- Vivi all'estero

*[original article](http://onewaytosweden.blogspot.it/2009/04/links.html)*


##Il dito più veloce del west
In quest'epoca informatica sembra abbastanza normale che le agenzie immobiliari permettano di visualizzare su internet la loro offerta di appartamenti in affitto. Ma da qualche giorno ho scoperto un sito internet che corrisponde (se ho capito bene) alla maggiore agenzia immobiliare di Norrköping ed in cui vige uno strano sistema a punti. Dal momento dell'iscrizione (peraltro gratuita) si iniziano ad accumulare punti, uno per ogni giorno di iscrizione, a patto che si faccia il log-in nel sito almeno una volta ogni 6 mesi. A quel punto si può prendere visione degli appartamenti liberi impostando la propria ricerca a piacimento. Quando si vuole vedere un appartamento, si "esprime il proprio interesse" e alla fine l'agenzia farà vedere la casa solo alle 5 persone con il maggior numero di punti. E, tra quelle che manifesteranno la volontà di firmare il contratto, verrà scelta sempre la persona con più punti. 

Ma c'è anche un altro meccanismo, per chi come noi ha abbastanza fretta di trovare casa: con il meccanismo Direkt (valido solo per alcuni appartamenti) la casa verrà fatta vedere ai 5 più veloci che risponderanno all'annuncio, e tra questi poi verrà scelto quello con il maggior numero di punti. 

Con questo giochetto ho già espresso interesse per 6 appartamenti, 3 dei quali sono già stati assegnati ad altre persone. 

Oggi (se per sfortuna la casa ideale n°1, vista l'altro giorno e di un'altra agenzia, non fosse più disponibile) ho "espresso interesse" per un altro appartamento appena uscito. Peccato che non mi è dato di sapere quanti punti si hanno, nè quante persone sono interessate allo stesso alloggio. 

Confido nel fatto di avere il dito più veloce del west con il pc... 

![img](http://2.bp.blogspot.com/_bRAFJVmBu9U/SdOQTlwOmbI/AAAAAAAAABc/W_3I4YOLFus/s1600-h/fastest_finger_first_250x215.jpg)

![img](http://2.bp.blogspot.com/_bRAFJVmBu9U/SdOQTlwOmbI/AAAAAAAAABc/W_3I4YOLFus/s320/fastest_finger_first_250x215.jpg)

*[original article](http://onewaytosweden.blogspot.it/2009/04/il-dito-piu-veloce-del-west.html)*


##Prima l'uovo o la gallina ?
Oggi pomeriggio, con mamma al seguito, sono arrivata in terra svedese. Era ora. 

Prima tappa: il botteghino dell'autonoleggio, dove avrebbe dovuto aspettarci una Toyota Aygo, prenotata su internet. E invece nel parcheggio troviamo un'enorme Volvo S60 del 2009, nuova di pacca, km totali 2060... Credevo di non aver capito bene dal colloquio (in svedese) con la tipa della Hertz quando diceva che la Aygo non c'era ma me ne avevano assegnata un'altra allo stesso prezzo... e invece :-))) La nostra settimana in terra svedese comincia piuttosto bene devo dire !!

Poi via di corsa su un'autostrada semideserta alla via di Norrköping, alla volta dello Skatteverket, l'ufficio delle tasse. Obiettivo: farmi rilasciare il personnummer, una specie di codice fiscale, senza il quale non è possibile ottenere lavoro o casa o praticamente qualsiasi altra cosa. Coda allo sportello: zero. Mi serve una signora sulla sessantina che strabuzza gli occhi e scuote la testa quando le chiedo se parla inglese. 

S: sono qui per fare il personnummer

I (la chiameremo Inga): uhm... ma prima deve aver registrato la residenza qui

S: ma io sono arrivata oggi, non ho ancora una casa, sono qui apposta per cercarla, nel frattempo sto in un B&B

I: no... ma serve l'indirizzo di casa, quello di un albergo non va bene

S: eh ma non è possibile avere un contratto di affitto senza prima il personnummer, quindi come faccio ad avere una casa in Svezia se non ho prima il personnummer ?

I: uhmmm... non so... (faccia moooolto perplessa)

S: e, tra l'altro, per firmare un contratto di affitto, bisogna avere anche un lavoro, o la dichiarazione che si verrà assunti, e questa si può avere solo se si ha il personnummer

I: uhmmmm (faccia ancora più perplessa)... ha ragione... ma non so dirle come fare.... intanto compili questa carta (istruzioni in svedese)

S: tra l'altro, per avere la residenza, si deve dimostrare di avere un lavoro, ma senza personnummer niente lavoro...

I: sì ha ragione ma... beh compili questa carta e poi la ricontatteranno da Malmö (???)

Alla fine ho messo nel campo "indirizzo" quello del B&B, visto che è a conduzione ultrafamiliare e i padroni di casa ormai mi conoscono visto che è già la seconda volta che sto qui. Speriamo bene, e che l'agognato personnummer arrivi presto... Sono leggermente preoccupata.

*[original article](http://onewaytosweden.blogspot.it/2009/04/prima-luovo-o-la-gallina.html)*


##Rotta di sola andata
Questo è il mio primo post visto che sino ad ora è stata Silvia a tenere banco.

Mentre lei è già in terra svedese in avanscoperta e a risolvere le questioni burocratiche, io nel frattempo mi occupo di studiare il percorso più indolore per raggiungere la nostra destinazione svedese con la macchina, in occasione del nostro primo trasloco. Dico primo perchè ne seguirà uno più corposo fra un paio di mesi.

E così GoogleMap alla mano e qualche altra ricerca sul web arrivo alla scelta della via che mi sembra essere la migliore. Sono poco più di 1900 chilometri e la rotta prevede l'attraversamento del tratto di mare che separa la Germania dalla Svezia, circa 130 chilometri che il traghetto della Scandlines percorre in 4 ore.

![img](http://1.bp.blogspot.com/_DMCeUNlrHns/SdeCnNT3NlI/AAAAAAAAAVc/15YSHHPR66E/s320/Viaggio.jpg)

*[original article](http://onewaytosweden.blogspot.it/2009/04/rotta-di-sola-andata.html)*


##Casa - parte 2
Qualche numero della giornata odierna:

Totale ore camminate: 7. 

Km percorsi: ho perso il conto. Praticamente abbiamo girato tutto il centro città più volte.

Case viste: solo 2 (e nessuna buona). 

Case corrispondenti ai nostri criteri di ricerca: 1 (vista e subito scartata, sembrava bella sulla carta ma...)

Agenti immobiliari che parlavano inglese: 0 (a voi le considerazioni)

Morale ed energie: sottozero.

Unica cosa positiva della giornata: ho aperto il conto in banca, costo 0 Kr/anno compresi bancomat e internet banking, che ho già testato con successo. 

Quindi se qualcuno impietosito volesse fare una generosa donazione, posso sempre mandargli l'IBAN svedese.

 

*[original article](http://onewaytosweden.blogspot.it/2009/04/casa.html)*


##Burocrazia
Oggi ho fatto visita all'ufficio immigrazione per ottenere il diritto di residenza per cittadini EU. Prendi il tuo numero, vieni servito in meno di 5 minuti e, se hai portato tutti i documenti necessari (2 + passaporto) di cui c'è una lista ben comprensibile su internet in almeno 6 lingue, l'approvazione è immediata e ti spediscono tutto a casa in un paio di giorni. Marche da bollo ? Bollettini postali ? Non scherziamo, gente... tutto gratis !

Ora manca solo la casa, oggi ho un altro appuntamento e speriamo in bene. Altrimenti mi rivolgerò mio malgrado a questa ditta:

Ora manca solo la casa, oggi ho un altro appuntamento e speriamo in bene. Altrimenti mi rivolgerò mio malgrado a questa ditta:

![img](http://2.bp.blogspot.com/_bRAFJVmBu9U/SdtT2-GdBXI/AAAAAAAAABk/NekCOEu3tb0/s320/tent.gif)

*[original article](http://onewaytosweden.blogspot.it/2009/04/burocrazia.html)*


##Eureka !
La ricerca della casa è finalmente terminata, e mi sento molto più leggera.

Ieri ero andata a vedere un appartamento in Söderstaden, un quarterino tranquillo nella parte sud della città, appena fuori dal centro, dove si trovano alcuni condomini di recente costruzione. Il responsabile dell'agenzia mi aveva detto che più persone erano interessate, ma che non era stata ancora presa una decisione in merito. Stamattina ho quindi deciso di fare un giro dalle parti dell'agenzia, per vedere se c'erano novità... et voilà ! In meno di mezz'ora il contratto era bello e firmato. 

Per soddisfare la vostra curiosità, la casa così si compone: 3° piano di 4 con ascensore, cucina accessoriata di elettrodomestici, sala da pranzo, soggiorno, camera 1, camera 2, bagno 1 (WC, vasca, lavandino, lavatrice e asciugatrice), bagno 2 (WC, lavandino e doccia), terrazzo esposto a sud.

E per concludere, questa è una foto che ho fatto oggi pomeriggio al condominio:

Domani, dopo tanta fatica, ci concediamo un giro a Stoccolma (1 ora e 15 min di treno da qui)... ce lo meritiamo !

![img](http://3.bp.blogspot.com/_bRAFJVmBu9U/SdzkKpF28cI/AAAAAAAAABs/uaW9Zgd1xsc/s1600-h/IMG_0661.JPG)

![img](http://2.bp.blogspot.com/_bRAFJVmBu9U/SdzlT5pgG_I/AAAAAAAAAB0/zDCWYGhZtUY/s320/IMG_0661.JPG)

*[original article](http://onewaytosweden.blogspot.it/2009/04/eureka.html)*


##Ai nastri di partenza
Mancano due giorni a Pasqua. Le scatole di cartone ormai non si contano quasi più in casa. Tra meno di 72 ore saremo già in viaggio.

Lunedì di Pasquetta mentre sui nostri Colli Euganei si riverserà il mondo intero, alla ricerca di un fazzoletto di erba dove stendere la coperta del tradizionale pic-nic, noi inizieremo il nostro primo viaggio verso la nuova dimora.

Da domani si inizia a fare sul serio. I pacchi già riempiti verranno sigillati e quelli che rimangono ancora da fare lo saranno. Poi inizieremo a riempire ogni singolo centimetro cubo dell'auto con la quale divideremo tre giorni di viaggio e un passaggio in traghetto.

Ad attenderci però il 15 pomeriggio ci sarà la nostra nuova città: Norrköping e l'appartamento che la Silvia è riuscita a trovare.

Da meteorologo non posso non documentarmi del tempo che troveremo lungo la strada. E così ad oggi, la situazione è tale che nel primo giorno di viaggio non troveremo pioggia se non qualche piovasco o rovescio nel pomeriggio tra Austria e bassa Germania ma in un quadro generale di un cielo con poche nuvole.

Per martedì, quando dovremo dovremo risalire la Germania transitando nel cuore di quella che una volta era la Germania dell'Est, sono previsti dei piovaschi in mattinata in un contesto di cielo abbastanza nuvoloso nella prima parte della giornata e di maggiore presenza di sole nel pomeriggio.

Il passaggio in traghetto previsto per le 18 dovrebbe regalarci anche un bel tramonto.

Per mercoledì il tempo dovrebbe volgere al bello e chissà che la Svezia ci dia il benvenuto proprio con il Sole !

![img](http://3.bp.blogspot.com/_DMCeUNlrHns/Sd89VgVLwSI/AAAAAAAAAVs/zF5kfebK1wQ/s320/tempo.jpg)

*[original article](http://onewaytosweden.blogspot.it/2009/04/ai-nastri-di-partenza.html)*


##Pacchi... pacchi... pacchetti...
Eccoci qui... alla vigilia di Pasqua è giunta l'ora di trovare una giusta sistemazione a tutte le scatole e i pacchi che nei giorni scorsi si sono accumulati in casa: auto in garage e via di schema a blocchi.

Non è mancato nemmeno l'inconveniente dell'ultima ora, sembra quasi che la casa non voglia lasciarci andare perché ieri sera, quando ero già quasi nel mondo dei sogni, il mio vicino di casa mi ha destato con una telefonata al cellulare chiedendomi se avessi potuto aiutarlo visto che era rimasto chiuso in ascensore; ebbene sì l'ascensore si era bloccato.

Risultato: stamattina ho dovuto chiedere l'intervento dei tecnici che per fortuna sono arrivati in tempo, altrimenti avrei dovuto portare al piano -1 (dal secondo piano) una quantità infinita di scatole, pacchi e valigie.

Tutto è bene quel che finisce bene. Adesso la macchina giace in garage strapiena come un uovo sodo.

Abbiamo caricato anche la salsa di pomodoro della mamma della Silvia e il vino portato da mio papà dal Friuli.

Mancano 36 ore alla partenza... 

![img](http://2.bp.blogspot.com/_DMCeUNlrHns/SeDnSPCDgJI/AAAAAAAAAV0/r4RI6wcNiFk/s320/IMG_2840.jpg)

*[original article](http://onewaytosweden.blogspot.it/2009/04/pacchi-pacchi-pacchetti.html)*


##Tappa n°1 - Montegrotto Terme-Bayreuth - 777 km
Partenza di buon'ora alle 8:30 stamattina, con la macchina strapiena e le canzoni degli Abba... chissà che ci portino fortuna in questa nuova avventura svedese ! I genitori di Gabriele ci salutano, un po' preoccupati ma in fondo credo anche orgogliosi di questa nostra decisione. La nostra rotta prevede per oggi un bel po' di autostrada, prima la A4 fino a Verona, poi tutta la A22 fino al Brennero e via continuando per Austria e Germania, via Innsbruck, Monaco, Norimberga fino alla destinazione che abbiamo scelto per il pernottamento: Bayreuth.

La giornata è splendida, sole e caldo in questo lunedì di Pasquetta. Fortunatamente non c'è molto traffico sulle strade e, dopo 3 soste per rifocillarci e sgranchirci le gambe, arriviamo poco dopo le 17 all'hotel. La macchina finora non ha dato alcun problema, tutto fila liscio e siamo molto soddisfatti di com'è andata questa prima giornata. Dopo una passeggiata per il centro di Bayreuth (dove abbiamo visto anche un simpatico animaletto che potete vedere nella foto sottostante), non ci resta che sederci ad un tavolino all'aperto e gustare un lauto pasto in orario teutonico ! 

La giornata è splendida, sole e caldo in questo lunedì di Pasquetta. Fortunatamente non c'è molto traffico sulle strade e, dopo 3 soste per rifocillarci e sgranchirci le gambe, arriviamo poco dopo le 17 all'hotel. La macchina finora non ha dato alcun problema, tutto fila liscio e siamo molto soddisfatti di com'è andata questa prima giornata. Dopo una passeggiata per il centro di Bayreuth (dove abbiamo visto anche un simpatico animaletto che potete vedere nella foto sottostante), non ci resta che sederci ad un tavolino all'aperto e gustare un lauto pasto in orario teutonico ! 

![img](http://1.bp.blogspot.com/_bRAFJVmBu9U/SeN-zq31yDI/AAAAAAAAACE/mDCVfLDX3mA/s1600-h/IMG_2864.JPG)

![img](http://2.bp.blogspot.com/_bRAFJVmBu9U/SeN-j2YpxcI/AAAAAAAAAB8/KsI8ec5uOrE/s320/IMG_2841.JPG)

![img](http://1.bp.blogspot.com/_bRAFJVmBu9U/SeN-zq31yDI/AAAAAAAAACE/mDCVfLDX3mA/s320/IMG_2864.JPG)

*[original article](http://onewaytosweden.blogspot.it/2009/04/tappa-n1-montegrotto-terme-bayreuth-777.html)*


##Tappa n°2 Bayreuth - Sassnitz - ferry - Malmö 767 km
La sveglia arriva presto in questo secondo giorno di viaggio. Alle 7 siamo già operativi e consumiamo la colazione in completa solitudine. In effetti abbiamo dei forti sospetti che anche durante la notte gli ospiti dell’albergo siano stati molto pochi, tuttavia nulla da eccepire sulla qualità ed offerta dell’hotel, tutto perfetto. Alle 7.30 arriva però la prima prova del giorno. Il telefono di Silvia squilla mentre lei è in bagno, mi precipito al display e c’è un numero tipo 0046… (il prefisso svedese) aiuttooo ! Silvia risponde e inizia un colloquio in lingua ostrogota (alle mie orecchie). Alla fine conclude con un “the day after Tomorrow” che a me ricorda subito il film sulle catastrofi climatiche (da bravo meteorologo). In realtà si trattava dell’idraulico svedese che chiamava (alle 7.30 !!!) per fissare l’appuntamento per l’installazione della lavastoviglie… che efficienza, non siamo ancora arrivati e questi già ci cercano, e poi la lavastoviglie doveva arrivare dopo il 1° maggio.

![img](http://3.bp.blogspot.com/_DMCeUNlrHns/SeT4-QjHsEI/AAAAAAAAAV8/9qJTFWwzqUo/s1600-h/IMG_2870.JPG)

Saliamo in macchina di buon ora ed iniziamo la lunga marcia verso nord attraverso il cuore della ex Germania dell’Est. Il paesaggio è molto bello, il verde dei prati e gli alberi ad alto fusto che ci accompagnano ai lati della strada dominano per lunghi tratti in un dolce saliscendi continuo. Solo il tratto tra Lipsia e Dessau (prima di arrivare all’anello che circonda Berlino) il paesaggio si fa più piatto e ci sono molti capannoni e qualche fabbrica. Poi superato l’anello e ripresa la rotta verso nord la Natura prende nuovamente il sopravvento e si fanno sempre più frequenti le grandi pale eoliche.

Nella parte più settentrionale della Germania le colline e i boschi scompaiono e la pianura domina incontrastata assieme alla moltitudine di mulini a vento dell’era moderna. Il sole accompagna tutto il nostro viaggio e quando ci portiamo sull’ultima propaggine nord-orientale della Germania (l’isola di …) anche il vento si fa sentire tanto che all’imbarco del traghetto a Sassnitz dobbiamo indossare la giacca.

Prima di imbarcarsi c’è però il tempo di acquistare al duty free una scatola da 2.9 kg di cioccolatini “Quality Street” per poco più di 20 euro (ve li ricordate quelli nella scatola di latta con il principe e la principessa con l’ombrellino… costosissimi da noi…). Non posso nascondere che abbiamo acquistato anche una confezione di bagigi da 1 kg per 4 euro !!!

![img](http://3.bp.blogspot.com/_DMCeUNlrHns/SeT4-QjHsEI/AAAAAAAAAV8/9qJTFWwzqUo/s320/IMG_2870.JPG)

![img](http://3.bp.blogspot.com/_DMCeUNlrHns/SeT5N3x1ddI/AAAAAAAAAWE/nYfE2-CAJaw/s320/IMG_2881.JPG)

*[original article](http://onewaytosweden.blogspot.it/2009/04/tappa-n2-bayreuth-sassnitz-ferry-malmo.html)*


##3° ed ultima tappa: Malmö - Norrköping 480 km
Siamo ormai in dirittura d'arrivo, oggi è l'ultimo giorno e arriveremo a destinazione, nella nostra nuova città.

Il tratto di strada iniziale percorre la costa occidentale con vista sull'Oresund, il sottile braccio di mare che separa la Danimarca dalla Svezia. La prima cosa che notiamo dopo esserci lasciati alle spalle la terza città più popolosa della Svezia è il traffico, o meglio l'assenza del traffico.

La strada si dirige verso nord lasciando la costa ed inoltrandosi verso l'interno tra boschi di betulle e di pini. La natura è chiaramente "più indietro" rispetto a quanto abbiamo potuto vedere nel nostro viaggio da sud a nord. Nella parte centro-meridionale della Germania ormai le prime fioriture degli alberi sono ben sbocciate, mentre qui si intravvedono solo delle piccole foglioline sulla cima degli alberi.

![img](http://3.bp.blogspot.com/_DMCeUNlrHns/SeZEXrw0aqI/AAAAAAAAAWY/nwwN3SDtzi0/s1600-h/IMG_2904.JPG)

Per pranzo sostiamo a Jonköping, la città che è allungata sul lago Vättern, il secondo di Svezia. Ovviamente ci cade l'occhio sull'immancabile IKEA e così decidiamo di fare un giretto esplorativo per vedere se le cose in vendita sono le stesse che in Italia e chiarirci gli ultimi dubbi sull'arredamento (che comunque rimarranno fintantoché non saremo in grado di misurare esattamente le dimensioni delle stanze). Per ottimizzare i tempi ed anche per riempire gli ultimi decimetri quadrati rimasti liberi in auto (sotto il sedile del guidatore e in mezzo alle gambe del passeggero...) decidiamo di acquistare i piatti, bicchieri, posate e kit per il montaggio dei futuri mobili.

La seconda parte del viaggio scorre veloce tra campi e boschi ma oramai i chilometri che mancano a destinazione scendono l'uno dopo l'altro e il fedele navigatore Garmin rimane inchiodato sulle ore 15:35 che è l'ora in cui varchiamo la soglia di Norrköping.

Dopo 2024 km muoio dalla voglia di vedere la nuova casa e così, anche se le chiavi le avremo solo da domani, andiamo subito a dare un'occhiata dall'esterno all'edificio e al quartiere tutto nuovo vicino al centro.

Poi non rimane altro che passare al nostro Bed&Breakfast preferito (facciamo un po' di pubblicità perché se lo meritano: http://www.vastrastation.com) per dire che siamo arrivati e prendere possesso della nostra bella camera per le ultime due notti da "ospiti". Al nostro arrivo abbiamo ancora una volta prova dell'efficienza svedese, trovando in camera la lettera della banca con il bancomat e il personnummer (codice fiscale) richiesti la settimana scorsa.

Prima di cena scarichiamo un'enorme valigia per fare posto ad altri acquisti tecnici: spazzolone, secchio, detersivi vari, aspirapolvere, carta igienica, ecc che provvediamo ad acquistare con vari giri esplorativi tra MediaMarkt (in pratica il nostro MediaWorld), Bauhaus (il nostro Brico all'ennesima potenza) e Willy's (un supermercato con un sacco di spazio tra gli scaffali...).

Attualmente il numero di giorni operativamente impiegati per svolgere pratiche burocratiche, cercare appartamento e traslocare in auto ammonta a sei. Potremmo pensare di scrivere un libro: "come trasferirsi in Svezia in una settimana", che dite?

Domani è il grande giorno: si entra in casa !

![img](http://3.bp.blogspot.com/_DMCeUNlrHns/SeZEXrw0aqI/AAAAAAAAAWY/nwwN3SDtzi0/s320/IMG_2904.JPG)

*[original article](http://onewaytosweden.blogspot.it/2009/04/3-ed-ultima-tappa-malmo-norrkoping-480.html)*


##La nuova casa
E' finalmente giunto il tanto atteso giorno: oggi si entra in casa.

Prima di varcare la soglia però dobbiamo avere le chiavi che ritiriamo all'agenzia affittuaria non prima di essere passati per l'ufficio tasse a comunicare il nuovo indirizzo.

La prima sorpresa non tarda ad arrivare, anzi per dire la verità arriva subito. Ieri, quando avevamo fatto il sopralluogo, nella lista degli inquilini corrispondenti ai campanelli mancava il dettaglio sul nostro appartamento, mentre stamattina era stato tutto aggiornato prima ancora che entrassimo, robe da non credere. Stessa storia anche sulla cassetta della posta che è una fessura sul portoncino dell'appartamento.

Ecco che arriva il momento: Silvia è la prima a varcare la soglia e subito veniamo inondati da una bellissima luce che penetra indisturbata dalle tre ampie finestre disposte a sud. Io non faccio altro che spostarmi da una stanza all'altra contemplando la grandezza dell'appartamento, che va ben oltre le più rosee aspettative.

Prima di scaricare la macchina-uovo sodo, prendiamo accuratamente le misure delle stanze per poter domani scegliere con cura il mobilio all'IKEA, poi ci dividiamo: io scarico i centomila pacchi e pacchetti che grazie all'ascensore sposto agevolmente nell'appartamento e Silvia si dedica alle pulizie di fondo.

Una volta pulito, spacchettato e sistemato tutto (abbiamo una cucina immensa che difficilmente riusciremo a riempire soprattutto la coppia frigo-freezer di ampie dimensioni) usciamo a fare qualche compera che consiste in: telo per la doccia, tende a rullo oscuranti per le camere, vasi di fiori comprensive di tre piantine di fiori per abbellire subito i davanzali e cibarie varie.

Al rientro abbiamo anche modo di fare conoscenza con un vicino particolarmente rompiscatole: un signore anzianotto che alle ore 17.30 ci suona il campanello e ci riempie di improperi in svedese (io ovviamente non ci capivo un'acca) e che la Silvia comprende essere incazzato perchè abbiamo osato usare il trapano (con ovvio rumore) dopo le ore 17 quando è tempo per riposare e non lavorare !!! Per fortuna alla sera abbiamo la conferma che il vecchietto è un po' esagerato e che gli svedesi non sono tutti così...

Giornata memorabile... felicità alle stelle... e domani all'IKEA a comprare letto, materassi, tavolo, sedie, divano, ecc...

![img](http://1.bp.blogspot.com/_DMCeUNlrHns/SeemTnORxuI/AAAAAAAAAWg/Jeml7iU8Pys/s320/IMG_2923.JPG)

![img](http://4.bp.blogspot.com/_DMCeUNlrHns/SeemdVZZ-nI/AAAAAAAAAWo/OqKK2Iykjwg/s320/IMG_2942.JPG)

*[original article](http://onewaytosweden.blogspot.it/2009/04/la-nuova-casa.html)*


##Con Mastercard: non ha prezzo !
Finalmente abbiamo dormito per la prima volta nella nuova casa !

La giornata di ieri è stata a dir poco epica: siamo riusciti nell'impresa di acquistare tutti i mobili che ci servivano e trasportarli in casa... ma veniamo pure a qualche dettaglio.

Al mattino facciamo visita al SMHI (Swedish Meteorological and Hydrological Institute) dove abbiamo alcuni amici. Inoltre è l'occasione anche per parlare del mio possibile lavoro futuro. Veniamo accolti come al solito benissimo e trascorriamo una piacevole ora seduti su dei divanetti a parlare del nostro grande balzo, delle differenze tra Italia e Svezia e di diverse altre cose.

Poi arriva il momento di spostarci a Linköping all'IKEA e qui inizia il bello.

Nelle settimane precedenti in Italia avevamo studiato quali potevano essere i possibili acquisti. Ora non rimaneva altro che definire i colori e la tipologia di legno; le generose dimensioni dell'appartamento ci garantiscono un'ampia libertà di scelta.

E così, lista della spesa alla mano, annotiamo con pazienza tutti gli oggetti: divano, letto, materasso, cuscini, piumone, lenzuola, comodini, lampada, .... ecc. ecc.

Il problema principale però è come trasferire questa quantità di mobilio nell'appartamento. Prima ancora di entrare all'IKEA ci eravamo documentati sulla possibilità di noleggiare un furgone presso una stazione di servizio a poche centinaia di metri dal grande magazzino.

Una convenzione con l'IKEA garantisce uno sconto quasi del 50% se si riesce a consegnare il furgone entro due ore: a noi sembrava un'impresa quasi disperata in quanto dovevamo nell'ordine:

1) caricare tutto quello che avevamo preso direttamente dagli scaffali (come si fa di solito all'IKEA);

2) andare al magazzino centrale dell'IKEA per prelevare il mobilio più ingombrante (materasso, divano, ecc.);

3) caricare da soli tutto sul furgone;

4) guidare da Linköping al nostro appartemento (44 km);

5) scaricare e portare tutto nell'appartamento;

6) guidare da Norrköping a Linköping per restituire il furgone (altri 44 km).

L'impresa sarebbe stata quella di rimanere sotto le 2 ore; a vedere la faccia del ragazzo del noleggio difficilmente ce l'avremo fatta.

Ma ieri potevano veramente vestirci come gli Incredibili ! Dopo 1 ore e 53 minuti eravamo nuovamente al noleggio con il furgone completamente vuoto. Vedere la faccia del noleggiatore è stata una bella soddisfazione. Costo totale comprensivo di gasolio: 44 euro!

Il resto del pomeriggio lo abbiamo passato a montare il letto che era la cosa più indispensabile per poter riuscire a dormire la prima notte in casa.

Alle 19.30 il letto era montato e perfettamente pronto !

Abbiamo avuto anche il tempo di uscire a cena con due amici che, senza perdere un attimo di tempo, sono volati subito in città per vedere la nostra sistemazione e per darci una mano nel montaggio e chissà... forse anche per toccare con mano le sensazioni che questa nuova città ed esperienza possono dare e volare un giorno anche loro qui !

La serata si è conclusa con un bel montaggio in compagnia del divano, poltrone e sgabelli.

Oggi possiamo proprio dire che comprarsi i mobili all'IKEA, trasportarli a casa e montarseli da soli: con Mastercard non ha prezzo !

![img](http://4.bp.blogspot.com/_DMCeUNlrHns/SemFMmICaLI/AAAAAAAAAWw/EWzBosMlsOk/s320/IMG_2957.JPG)

*[original article](http://onewaytosweden.blogspot.it/2009/04/con-mastercard-non-ha-prezzo.html)*


##Ready to go
Oggi possiamo dire che la casa finalmente ha assunto le sembianze di una splendida casa abitabile. Grazie al supporto tecnico-logistico dei nostri fidati compagni d'avventura che qui ci hanno seguito fin dalle prime mosse, nella giornata di ieri siamo riusciti a montare secondo istruzioni tutti i mobili acquistati grazie alla nostra Mastercard !

Sempre ieri abbiamo anche fatto conoscenza con una simpaticissima nonnina vicina di casa che ha abbracciato calorosamente (molto insolito) la Silvia ed anche me. Stamattina poi, dovendo fare due buchi con il trapano nel muro del suo salotto, le abbiamo nuovamente bussato alla porta e grazie ad un dolcetto l'abbiamo facilmente conquistata.

Ieri pomeriggio, una volta completato il montaggio di tutto il mobilio, abbiamo anche avuto il tempo per ospitare in casa per un aperitivo (abbiamo stappato un Prosecco di Valdobbiadene per festeggiare l'inaugurazione della casa) i nostri amici svedesi Anna e Martin; poi tutti e sei insieme abbiamo concluso la serata multilingue (inglese-svedese-italiano) da Harry's in centro città non prima di aver scoperto una piacevole multa per omesso pagamento della sosta sottocasa. In realtà Giulia e Marco si sono cuccati la multa ufficiale (in quanto avevano la macchina targata svedese a noleggio) e io e la Silvia ci siamo cuccati una multa sulla quale la trascrizione della targa italiana era errata cosicché ringraziamo sentitamente in attesa che arrivi il permesso di parcheggio per residenti.

Oggi è giunta l'ora di rientrare (temporaneamente) in Italia per porre termine al lavoro (ultimi 10 giorni per me) e per salutare tutti gli amici con i quali festeggeremo mercoledì con l'ultima pizza italiana.

Nel frattempo postiamo qualche foto della nostra casa, in attesa di completarla nei prossimi mesi.

![img](http://2.bp.blogspot.com/_DMCeUNlrHns/SesX7wrBwmI/AAAAAAAAAW4/eNQUbtpndE0/s320/IMG_2964.JPG)

![img](http://1.bp.blogspot.com/_DMCeUNlrHns/SesYXY7uDJI/AAAAAAAAAXI/R5nYYfkMJ_0/s320/IMG_2983.JPG)

![img](http://2.bp.blogspot.com/_DMCeUNlrHns/SesYQIDsJNI/AAAAAAAAAXA/eifXIICEqSs/s320/IMG_2966.JPG)

*[original article](http://onewaytosweden.blogspot.it/2009/04/ready-to-go.html)*


##Rewind
Molti dei nostri lettori che non ci conoscono di persona ci hanno chiesto il perché della nostra scelta di trasferirci in Svezia e soprattutto perché a Norrköping.

Da dove partiamo? Di professione siamo un meteorologo (Gabriele) e un medico (Silvia). Già da fine 2007 stavamo meditando sul nostro futuro in Italia sia dal punto di vista professionale che familiare. Mancavano allora poco più di 15 mesi alla mia specializzazione che sarebbe arrivata a gennaio 2009. Gabriele proprio a fine anno 2007, dopo dieci anni di precariato veniva assunto a tempo indeterminato. Essendo entrambi due persone molto dinamiche e con tanta iniziativa, ci abbiamo messo poco a renderci conto che le prospettive di carriera in Italia per entrambi sarebbero state poche e ci saremmo dovuti scontrare con raccomandazioni, baronie e tutte le "normali" pratiche all'italiana che tutti noi conosciamo e che tristemente ci stanno rendendo famosi nel mondo.

Ovviamente la scelta non poteva che essere una meta estera. Il requisito fondamentale che ci eravamo posti era quello di poter trovare entrambi lavoro in un campo attinente alla nostra formazione universitaria e professionale (più facile per me visto che gli ospedali ci sono più o meno dappertutto, più difficile per Gabriele la cui professione è più particolare).

Visto che Gabriele lavora spesso con partners americani e che una delle nostre "attività collaterali" è quella di organizzare viaggi a caccia di tornado in America, la prima idea ovviamente era quella di valutare gli Stati Uniti come meta lavorativa.

Dopo le ricerche del caso, ho realizzato che per me sarebbe stato estremamente difficile inserirmi dal punto di vista lavorativo (l'abilitazione medica italiana e la specializzazione non sono riconosciute negli USA e la trafila burocratica da fare è infinita), e comunque la distanza era un fattore ulteriormente complicante.

Si era poi prospettava una possibilità di lavoro concreta per Gabriele all'aeroporto internazionale di Dubai. Questa possibile meta ha scatenato molto la nostra fantasia ma anche le preoccupazioni di molti a noi vicini. Possiamo dire che c'è mancato veramente poco e le informazioni che avevamo raccolto sugli Emirati Arabi Uniti erano davvero molte. 

Alla fine abbiamo pensato bene di concentrare le nostre ricerche sull'Europa, passando da un'application per meteorologo in Svizzera, alle application per le selezioni per astronauta all'Agenzia Spaziale Europea (ESA) a cui entrambi abbiamo partecipato, a diversi curricula inviati da Gabriele in Germania, Regno Unito e Belgio. 

Foto: astronauti mancati...

A settembre 2008 Gabriele è venuto a conoscenza di una possibile opportunità in Svezia e precisamente a Norrköping dove si trova il Servizio Meteorologico Nazionale Svedese (SMHI).

Da lì anch'io ho iniziato ad informarmi ed inviare il mio CV agli ospedali della zona.

La fortuna ha voluto che all'ospedale di Norrköping cercassero una figura professionale come la mia. Da fine ottobre ho iniziato a studiare svedese su internet ed a gennaio, dopo la mi specializzazione, siamo volati in Svezia (dove non eravamo mai stati prima) per i colloqui di lavoro.

Dopo la prima settimana svedese io avevo già una promessa di contratto molto concreta non appena i miei documenti italiani fossero stati convertiti e riconosciuti in Svezia (tempo totale per la parte italiana: 3 mesi e mezzo, tempo totale per la parte svedese - la più complessa - 3 settimane !). Anche il colloquio di Gabriele era andato bene, con buone prospettive da fine estate 2009.

Poco rimane ancora da dire se non che io il 4 maggio prossimo inizierò a lavorare con un contratto a tempo indeterminato presso l'ospedale e Gabriele, dopo aver attentamente valutato le possibilità offerte dalla legislazione italiana, ha optato per la richiesta di aspettativa per moglie all'estero.

Tutto questo che abbiamo riassunto in poche righe, possiamo dire non essere stato facile. Ci sono stati molti momenti di riflessione, di valutazione dei pro e dei contro, di confronto con amici e parenti, ma alla fine abbiamo optato per il nostro motto: seguire sempre i propri sogni.

![img](http://3.bp.blogspot.com/_bRAFJVmBu9U/SexWOzz16pI/AAAAAAAAACM/3uB1F1uPUjg/s320/IMG_2643.JPG)

![img](http://1.bp.blogspot.com/_bRAFJVmBu9U/SexWUd6VkbI/AAAAAAAAACU/ET8HQ3mu7t8/s320/IMG_2641.JPG)

*[original article](http://onewaytosweden.blogspot.it/2009/04/rewind.html)*


##Arrivederci - Hej då
C’erano quasi tutti i nostri amici ieri sera, e abbiamo festeggiato la nostra prossima partenza con una pizza e una torta in compagnia. Ovviamente non è stato un addio ma solo un arrivederci e un invito magari a venire in Svezia a darci un saluto di persona, visti la comodità e i prezzi stracciati dei voli. Bellissima serata, anche se con una punta di malinconia.

Come abbiamo scritto in un biglietto dedicato agli amici:

![img](http://3.bp.blogspot.com/_bRAFJVmBu9U/SfAyFKkY10I/AAAAAAAAAC0/dOfqas-6lpg/s320/IMG_3066.JPG)

![img](http://4.bp.blogspot.com/_bRAFJVmBu9U/SfAyO3M-xkI/AAAAAAAAAC8/sWctw_u6gIU/s320/IMG_3085.JPG)

![img](http://1.bp.blogspot.com/_bRAFJVmBu9U/SfAv0IlqsrI/AAAAAAAAACc/NDRbjQCL89U/s320/IMG_3064.JPG)

*[original article](http://onewaytosweden.blogspot.it/2009/04/arrivederci-hej-da.html)*


##Burocrazia - parte 2
Ho ricevuto ieri una mail dai proprietari del B&B dove abbiamo alloggiato a Norrköping e dove ho registrato il mio primo indirizzo in Svezia. Mi avvertivano che in posta mi sono arrivati  i documenti dall'ufficio elettorale, presumibilmente per le elezioni europee. Che efficienza ! Ho dato un'occhiata al sito del servizio elettorale svedese (con istruzioni in quasi tutte le lingue europee e un video illustrativo molto simpatico) e ho scoperto che - volendo - posso votare in Svezia, e che in tal caso comunicheranno loro alla circoscrizione elettorale italiana il fatto che non voterò in Italia ma a Norrköping. Non finisco di stupirmi. Finora anche molti altri documenti mi sono arrivati a tempo di record e senza alcuna spesa da parte mia. 

Mi manca solamente la carta d'identità svedese, che in banca si sono rifiutati di farmi in quanto non svedese. E qui veniamo all'unico problemino finora riscontrato: quando ho aperto il conto mi hanno assegnato un personnummer temporaneo in attesa che mi arrivasse il definitivo, ora sembra impossibile cambiarlo senza una carta d'identità svedese (che dovrebbe essere rilasciata dalla banca stessa). Mah. Non mi resterà che aspettare giugno, quando lo Skatteverket (ufficio tasse svedese) verrà abilitato a rilasciare le carte d'identità ai non-svedesi. Ma questa storia del fake-personnummer in banca continua a non piacermi particolarmente. 

*[original article](http://onewaytosweden.blogspot.it/2009/04/burocrazia-parte-2.html)*


##Svedese telefonico
Comincio ad avere una certa fobia del telefono.  Se il mio svedese è appena sufficiente per capire una persona quando si parla faccia a faccia, ho ancora una certa difficoltà a parlare al telefono. Negli ultimi giorni poi sto ricevendo una serie di chiamate di una certa importanza (tipo: proposte di assicurazione per la casa, accordi per l'installazione della lavastoviglie, accordi per firmare il contratto del garage che al momento non posso andare a vedere di persona ma di cui devo sapere esattamente le dimensioni, la posizione, ecc.). E ogni volta che mando una mail per richiedere informazioni su qualcosa (specificando di essere ricontattata per mail), non ricevo MAI una risposta scritta MA una chiamata a tempo di record (per la cronaca: la chiamata più veloce l'ho ricevuta ieri sera, esattamente dopo 10 secondi dall'invio di un modulo elettronico di richiesta informazioni).  Hjälp !

Comincio ad avere una certa fobia del telefono.  Se il mio svedese è appena sufficiente per capire una persona quando si parla faccia a faccia, ho ancora una certa difficoltà a parlare al telefono. Negli ultimi giorni poi sto ricevendo una serie di chiamate di una certa importanza (tipo: proposte di assicurazione per la casa, accordi per l'installazione della lavastoviglie, accordi per firmare il contratto del garage che al momento non posso andare a vedere di persona ma di cui devo sapere esattamente le dimensioni, la posizione, ecc.). 

E ogni volta che mando una mail per richiedere informazioni su qualcosa (specificando di essere ricontattata per mail), non ricevo MAI una risposta scritta MA una chiamata a tempo di record (per la cronaca: la chiamata più veloce l'ho ricevuta ieri sera, esattamente dopo 10 secondi dall'invio di un modulo elettronico di richiesta informazioni).  Hjälp !

*[original article](http://onewaytosweden.blogspot.it/2009/04/svedese-telefonico.html)*


##(Malinconie) pre-partenza
Oggi per me è stato il primo giorno di ferie in attesa che inizi il periodo di aspettativa vero e proprio. Ieri con non poca tristezza ho passato in rassegna tutti i colleghi per i saluti di rito... mi sembrava quasi di essere in uno di quei film americani in cui si vedono uscire gli impiegati con lo scatolone tra le braccia e dentro tutte le loro cose.

Ho pulito la scrivania, fatto il backup di tutto il pc, sistemato il resto nell'armadio (almeno quello sarà sempre lì ad aspettarmi....), staccato le foto delle nostre cacce ai tornado dalla bacheca, e poi, dopo aver letto le ultime belle mail di saluto dei colleghi, ho cliccato su Start, Arresta il sistema. Il mio pc verrà cannibalizzato e passato a qualche new entry, lo so... era uno dei migliori che avevo ricevuto in questi dodici anni di lavoro.

Ieri è stato bello anche scoprire la stima dei colleghi e scovare in alcuni di loro una sensibilità che non pensavo essere così nobile. Poi sono sceso dai Colli con la mia fedele Land Rover, osservando come forse mai avevo fatto prima ogni dettaglio di quel paesaggio che conosco a memoria. Ma è stato anche divertente ricevere alcuni sms dal lavoro in cui mi si chiedeva simpaticamente di ripensarci... o in cui già si alludeva alle future avvenenti colleghe che andranno ad occupare la mia scrivania.

So che in ufficio, sulle spalle di qualcuno a me più vicino, ora grava anche il peso della mia assenza, ma mi sento meno in colpa se penso che almeno gli occhi avranno la loro parte. ;)

Per il resto la giornata di oggi è trascorsa tra preparativi vari frammisti a commesse dell'ultimo giorno. Silvia, sempre imperturbabile nella sua determinazione nel volere le cose o nel raggiungere un obiettivo, oggi ha tirato fuori dal cilindro (e ne sono stato molto colpito positivamente) una lacrimuccia che non si vedeva da mesi !

Domani l'accompagnerò all'aeroporto per il suo quarto viaggio verso la Svezia, questa volta con biglietto di sola andata (almeno per un paio di mesi). Io la seguirò tra qualche settimana, ma seppur triste nel vederla partire, almeno sono contento che abbiamo un bell'appartamento ormai arredato e sono sicuro che lassù si troverà bene e saprà cavarsela ancora meglio !

*[original article](http://onewaytosweden.blogspot.it/2009/04/malinconie-pre-partenza.html)*


##Primo weekend svedese
Non senza aver versato più di qualche lacrima ho salutato oggi Gabriele per volare in Svezia, dove ho trovato una luce magnifica e una temperatura piacevole. La casa mi aspettava con una montagna di posta sullo zerbino interno, tra cui i turni dell'ospedale dal 4 maggio fino al 6 settembre (!!!)

E, nell'attesa che arrivi il pacchetto per la connessione internet con il provider svedese, ho approfittato della wireless non protetta gentilmente messa a disposizione da qualche sconosciuto vicino di casa: tra Skype per parlare un po' con Gabriele e altri amici in Italia e altre amenità la serata è passata così. 

Domani ho già le prime cose da fare: devo tornare alla carica in banca per la questione in sospeso del conto corrente/personnummer, e devo andare a vedere (e misurare) il garage che ho richiesto per poter mettere la macchina al calduccio quest'inverno. Il mio primo weekend svedese non sarà di certo noioso.

*[original article](http://onewaytosweden.blogspot.it/2009/05/primo-weekend-svedese.html)*


##Riunione condominiale
Nella bacheca del mio condominio l'amministratore avvisa che martedì prossimo è indetta la riunione degli inquilini. Si discuterà di varie cose tra cui l'apertura del nuovo punto di raccolta differenziata che sta proprio dietro casa (e che esteticamente è molto carino: una casetta verde in legno). Sarei molto curiosa di partecipare, giusto per vedere le facce delle persone che vivono qui, anche se non credo che con il mio svedese-base riuscirò a capire qualcosa delle beghe tra condomini. E poi offrono caffè e kanelbullar a tutti, quindi ci farò più di un pensiero... yum !

![img](http://3.bp.blogspot.com/_bRAFJVmBu9U/SfyvZNRIVhI/AAAAAAAAADU/AC6_QDwe4Mo/s320/veganska-kanelbullar.jpg)

*[original article](http://onewaytosweden.blogspot.it/2009/05/riunione-condominiale.html)*


##Pomeriggio primaverile
Sono giornate splendide qui a Norrköping. Non una nuvola in cielo e 22 gradi di giorno. Ottimo tempo per fare un giretto domenicale in centro e poi un saluto alla famiglia che ci ha ospitati varie volte nel B&B qui vicino. 

Domani è la mia prima giornata di lavoro, ma sembra soft: nel programma che mi hanno consegnato è specificato (e sottolineato con tanto di punto esclamativo !) che non inizio prima delle 10 (oh yes !) e che sarà una giornata introduttiva. Sono veramente curiosa. 

*[original article](http://onewaytosweden.blogspot.it/2009/05/pomeriggio-primaverile.html)*


##Chi ben inizia...

Oggi primo giorno di lavoro. Alle 10 arrivo (un po' in anticipo per la curiosità e l'emozione) nel luogo indicato per le prime due ore di introduzione: si comincia con un giro illustrativo dei locali dell'ospedale, mi si assegna un ufficio condiviso con altre persone, un armadietto supergrande, chiave magnetica per l'accesso ai vari locali, cercapersone, password varie per il sistema informatico... insomma tutto quello che serve per iniziare senza problemi. La mattinata passa tranquillamente a sbrigare queste pratiche e comincio ad essere un po' preoccupata di perdermi nel labirinto dei corridoi dell'ospedale o di non ricordarmi tutto, visto che qualcosa sicuramente mi sarà sfuggito di tutte le spiegazioni in svedese :-))) Poi pranzo al ristorante dell'ospedale e poi.. si comincia ! Il primo pomeriggio lo passo a studiare cartelle di pazienti e a prendere confidenza con il sistema informatico (qui non esistono cartelle cliniche cartacee). Direi che è andata piuttosto bene, per essere il primo giorno ! Per tutta la settimana sarò nello stesso reparto (per i colleghi padovani: una specie di UGR), poi la settimana prossima si cambia. Sono un po' frastornata da tutte queste novità... per il momento la parte "medica" mi sembra affrontabile tranquillamente, quella "linguistica" è tosta... ma lunedì prossimo inizio le lezioni di svedese yippeeeee !



*[original article](http://onewaytosweden.blogspot.it/2009/05/chi-ben-inizia.html)*


##Stanca ma contenta
Il post sarà breve, perchè sono appena le 20 e mi si chiudono gli occhi dopo una giornata intensa. Oggi sono stata, tra l'altro, ad un meeting del dipartimento riservato ai medici "strutturati", in cui ero di gran lunga la più giovane. Si trattava di cose amministrative e sinceramente non ho capito un granchè, ma ho apprezzato molto il buffet conclusivo, (pagato dall'azienda !!!) dove ho avuto modo di conoscere alcune persone con cui lavorerò nelle prossime settimane. Successivamente ho dovuto concentrare le energie nell'elaborare una lettera di dimissione per il mio unico paziente di oggi (eh vabbè, sono solo all'inizio !!!),  da dettare al computer... 20 minuti per 10 righe striminzite di testo... ma volete mettere che soddisfazione quando il capo mi ha detto che non c'era nessuna correzione da fare :-)

God natt och hej då !

*[original article](http://onewaytosweden.blogspot.it/2009/05/stanca-ma-contenta.html)*


##Programma di sopravvivenza
Rieccomi dopo qualche giorno: non sono morta nè ho fatto le valigie per scappare di corsa in Italia ! Ammetto che la prima settimana non è stata facile, ma adesso mi aspetta un intero week-end per recuperare le energie (soprattutto quelle mentali) e metabolizzare l'abnorme quantità di informazioni accumulate in questi giorni. L'inizio è andato comunque meglio del previsto, in effetti, e il "programma introduttivo" ha funzionato finora senza intoppi.  Nonostante il problema linguistico - riguardo al quale credo che al lavoro stiano ampiamente sopravvalutando le mie conoscenze e capacità di apprendimento - sono stata subito stimolata a prendere parte attiva alle attività cliniche - cosa che da un certo punto di vista mi sembra anche giusta visto che sono pagata per farlo :-) 

Al momento devo ancora "prendere le misure" di come funziona la sanità svedese, inizio appena a capire l'iter di gestione dei pazienti, le linee guida terapeutiche (che sono diverse dalle nostre, quindi devo fare un reset e ricominciare ad imparare cose che ormai facevo automaticamente), e credo mi ci vorrà un po' di tempo per essere operativa al 100%.  Per fare quello che facevo prima, ci metto 10 volte tanto, e devo fare anche attenzione - visto poi il tipo di lavoro - a non combinare guai !Di conseguenza l'area del mio cervello preposta all'invio di segnali di "attenzione-pericolo-attivazione programma di sopravvivenza" ha cominciato a lampeggiare furiosamente in un continuo stato di iperallerta. 

Al momento devo ancora "prendere le misure" di come funziona la sanità svedese, inizio appena a capire l'iter di gestione dei pazienti, le linee guida terapeutiche (che sono diverse dalle nostre, quindi devo fare un reset e ricominciare ad imparare cose che ormai facevo automaticamente), e credo mi ci vorrà un po' di tempo per essere operativa al 100%.  Per fare quello che facevo prima, ci metto 10 volte tanto, e devo fare anche attenzione - visto poi il tipo di lavoro - a non combinare guai !

Di conseguenza l'area del mio cervello preposta all'invio di segnali di "attenzione-pericolo-attivazione programma di sopravvivenza" ha cominciato a lampeggiare furiosamente in un continuo stato di iperallerta. 

Di conseguenza l'area del mio cervello preposta all'invio di segnali di "attenzione-pericolo-attivazione programma di sopravvivenza" ha cominciato a lampeggiare furiosamente in un continuo stato di iperallerta. 

Di conseguenza l'area del mio cervello preposta all'invio di segnali di "attenzione-pericolo-attivazione programma di sopravvivenza" ha cominciato a lampeggiare furiosamente in un continuo stato di iperallerta. 

![img](http://1.bp.blogspot.com/_bRAFJVmBu9U/SgSvOeXRw1I/AAAAAAAAADc/GezlvwL_wvU/s320/Burn.jpg)

*[original article](http://onewaytosweden.blogspot.it/2009/05/programma-di-sopravvivenza.html)*


##Fritid i Linköping - från vatten till luft
Giornata ricca di emozioni, ieri ! Sono stata invitata dai nostri amici svedesi a fare un giro per Gamla Linköping, un quartiere dove è stato  ricostruito il centro storico della Linköping di inizio Novecento e dove i figuranti in costume guidano i visitatori all'interno delle case con arredamenti originali dell'epoca. 

Ebbene, qui si teneva ieri anche un'importante mercato di fiori e piante da esterno, visto che con il 1° maggio dovrebbe essere iniziata la primavera (anche se, a sentire la temperatura, siamo ancora lontanucci). Il posto era gremito di gente, ognuno con la propria sporta, e anch'io ho fatto i miei acquisti, consistenti in una pianta di pomodorini ciliegini e in una pianta di fragole: non conoscendo i nomi delle altre piante, sono andata sul semplice e soprattutto commestibile !Data la bella giornata, nel pomeriggio si è poi deciso per un picnic nei pressi di un famoso sistema di chiuse vicino a casa dei nostri amici: quello che non sapevo, è che ci saremmo andati in barca attraversando il lago !Martin fa partire il motore...Eravamo gli unici in barca, la stagione è ancora solo all'inizio e molti svedesi preferiscono aspettare che la temperatura si alzi un po' (ieri la massima ha toccato i 16 gradi). Ma lo spettacolo era splendido, con lo scintillio dell'acqua e il verde della natura tutt'attorno.Dopo il picnic e un gelato al volo nella migliore gelateria di Linköping (davvero buono, per la verità), credevo che la giornata ormai fosse giunta a conclusione... Perchè invece non provare un giro per i cieli dell'Ostergötland con il Cessna biposto del nostro amico Martin ? Davvero spettacolare... E perchè non concludere con un giro per i boschi al tramonto per cercare di vedere qualche animale selvatico ? (Per la cronaca: avvistate varie lepri di grandi dimensioni e più di un bambi, manca ancora l'alce all'appello per ora !) E' stata proprio una giornata emozionante, di quelle che fanno ricaricare le batterie per la settimana entrante :-)

Ebbene, qui si teneva ieri anche un'importante mercato di fiori e piante da esterno, visto che con il 1° maggio dovrebbe essere iniziata la primavera (anche se, a sentire la temperatura, siamo ancora lontanucci). Il posto era gremito di gente, ognuno con la propria sporta, e anch'io ho fatto i miei acquisti, consistenti in una pianta di pomodorini ciliegini e in una pianta di fragole: non conoscendo i nomi delle altre piante, sono andata sul semplice e soprattutto commestibile !

Data la bella giornata, nel pomeriggio si è poi deciso per un picnic nei pressi di un famoso sistema di chiuse vicino a casa dei nostri amici: quello che non sapevo, è che ci saremmo andati in barca attraversando il lago !

Martin fa partire il motore...

Eravamo gli unici in barca, la stagione è ancora solo all'inizio e molti svedesi preferiscono aspettare che la temperatura si alzi un po' (ieri la massima ha toccato i 16 gradi). Ma lo spettacolo era splendido, con lo scintillio dell'acqua e il verde della natura tutt'attorno.

Dopo il picnic e un gelato al volo nella migliore gelateria di Linköping (davvero buono, per la verità), credevo che la giornata ormai fosse giunta a conclusione... Perchè invece non provare un giro per i cieli dell'Ostergötland con il Cessna biposto del nostro amico Martin ? Davvero spettacolare... E perchè non concludere con un giro per i boschi al tramonto per cercare di vedere qualche animale selvatico ? (Per la cronaca: avvistate varie lepri di grandi dimensioni e più di un bambi, manca ancora l'alce all'appello per ora !) 

E' stata proprio una giornata emozionante, di quelle che fanno ricaricare le batterie per la settimana entrante :-)

![img](http://2.bp.blogspot.com/_bRAFJVmBu9U/Sghh0f8ugBI/AAAAAAAAADs/FyBtiMvXIVw/s320/IMG_0663.JPG)

![img](http://1.bp.blogspot.com/_bRAFJVmBu9U/SghiPGWW0bI/AAAAAAAAAD0/x2uGcRpAXNM/s320/IMG_0666.JPG)

![img](http://www.blogger.com/img/blank.gif)

![img](http://4.bp.blogspot.com/_bRAFJVmBu9U/SghidKXB5xI/AAAAAAAAAD8/-R9QS-jM3mY/s320/IMG_0675.JPG)

![img](http://3.bp.blogspot.com/_bRAFJVmBu9U/Sghi2OascpI/AAAAAAAAAEE/1ZMnalVOAVc/s320/IMG_0677.JPG)

*[original article](http://onewaytosweden.blogspot.it/2009/05/fritid-i-linkoping-fran-vatten-till.html)*


##Un pranzo in compagnia
Al meeting di dipartimento di ieri mattina eravamo stati avvisati che oggi ci sarebbe stato, come quasi tutti i martedì mattina, un meeting di discussione sui farmaci. Non essendoci mai stata, credevo fosse la solita riunione in cui qualche collega riassume a chi volentieri sbadiglia e pensa ad altro pregi e difetti di un qualche nuovo ritrovato della scienza farmaceutica. Ma già il nome ("läkemedel lunch" - ovvero "pranzo dei farmaci") e l'orario (dalle 12 alle 13 - ovvero l'ora in cui tutti-ma-proprio-tutti si precipitano a mensa) dovevano farmi sospettare che non sarebbe stato così. 

Si è trattato invece di un simpatico pranzo (offerto) nella sala conferenze, seguito da una breve esposizione da parte di un informatore del farmaco. Il cibo ha effettivamente stimolato la conversazione, ed è stata tra l'altro una bella occasione di aggregazione: direttore di dipartimento, primari vari, strutturati, specializzandi, tirocinanti, seduti fianco a fianco senza distinzione, che scherzavano insieme. Come dovrebbe essere, mi è venuto da pensare.  

*[original article](http://onewaytosweden.blogspot.it/2009/05/un-pranzo-in-compagnia.html)*


##Multiculturalismo
Oggi ho contato 16 diverse nazionalità tra i colleghi che lavorano nel mio dipartimento, in un ospedale pubblico non universitario di media dimensione: svedese (ovviamente), italiana, austriaca, siriana, lituana, spagnola, tedesca, polacca, serba, irachena, bosniaca, greca, russa, finlandese, islandese, più un ragazzo della Tanzania. Molto probabilmente me n'è sfuggita qualcuna visto che ancora non conosco tutti. Si tratta di persone suppergiù della mia età, che sono arrivate in Svezia 10-8-5 anni fa, non si tratta di immigrati di seconda generazione ma di gente che ha fatto gli studi nel proprio Paese d'origine, che ha imparato lo svedese in età adulta, e che è vista come un'enorme risorsa per la sanità svedese. In alcuni casi sono stati reclutati dall'estero, in ogni caso sono state accolti bene e messi in condizione di lavorare con buone prospettive. 

Divertente, questo melting-pot di persone e culture, che tra l'altro (per quello che posso giudicare finora) non va a discapito della qualità del servizio. Si sente l'irachena che racconta di come faceva il medico di base al suo Paese, di come ha fatto 2 figli in Svezia e di quanto sia un po' dispiaciuta che questi figli parlino ma non scrivano l'arabo. Si sente la tedesca di Lubecca che a 40 anni suonati ha fatto fagotto con compagno e 3 bambini per trasferirsi qui e ricominciare daccapo. Si sente il siriano, che parla correntemente 5 lingue tra cui l'italiano. E si sente il bosniaco che segue la politica italiana e sbeffeggia Berlusconi ! :-)

*[original article](http://onewaytosweden.blogspot.it/2009/05/multiculturalita.html)*


##A 100 all'ora
Da quando sono in Svezia la vita sembra scorrere così velocemente da far fatica a starci dietro. Ricapitolando gli ultimi eventi, venerdì sera sono stata invitata ad una festa di compleanno di una collega, ed è stata un'altra serata veramente multiculturale. Sabato mattina invece l'ho passato alla fiera di piante, fiori e prodotti naturali che si tiene due volte all'anno in un parco cittadino, il tutto in compagnia della proprietaria del nostro B&B preferito, con cui ormai ho stretto amicizia. Dopodichè via con la macchina verso Ensjön, un magnifico posto appena fuori dal centro città, per pranzare all'aperto, in riva al lago, con altri nuovi amici italo-finno-svedesi, e chiacchierare fino a pomeriggio inoltrato. E domenica montaggio mobili IKEA, ancora passeggiate con la mia nuova amica e collega austriaca che lavora qui da 2 anni, e riparazione del lavandino della cucina. La casa sta quindi prendendo forma, ho piantato i pomodorini e le fragole in cucina e i cumuli di cose sparse ovunque stanno pian piano scomparendo.Chi l'avrebbe mai detto che mi sarei trasformata, per forza di cose, in piccolo idraulico-falegname-orticoltore :-))) La sera poi è dedicata sempre agli esercizi di svedese, tra cui un bel po' di film da guardare e un sacco di libri da leggere: si tratta in generale di film per bambini in lingua originale, dato che è molto difficile trovare film per adulti in svedese (che sono perloppiù in lingua originale con sottotitoli in svedese). 

Insomma non posso davvero dire di sentirmi sola qui, anche se la mia dolce metà è a migliaia di km di distanza :-) Ma quando arriverà qui, avrò un sacco di cose da fargli scoprire: questo posto mi sta piacendo sempre di più ogni giorno che passa. 

*[original article](http://onewaytosweden.blogspot.it/2009/05/100-allora.html)*


##Sanità svedese
Post dedicato specialmente ai Colleghi rimasti in Italia, ma che potrebbe interessare anche a tutti gli altri che non lavorano nel campo medico. 

Lavoro qui da ben (!) 2 settimane e mezzo, e comincio a farmi un'idea di come funziona il sistema sanitario svedese. 

1. Qui si usa un sistema informatizzato su scala regionale, per cui i dati dei pazienti sono condivisi tra tutti gli operatori sanitari (medici, infermieri, fisioterapisti, psicologi, ecc...) e tra tutte le strutture sanitarie (medici di medicina generale, guardie mediche, ospedali, strutture di riabilitazione, ecc...). La comodità di questo sistema è enorme: i pazienti non devono portare con sè lastre, referti di esami, lettere di dimissione, terapie precedenti e attuali, e nemmeno è necessario richiedere ad altri reparti/ospedali/colleghi la documentazione relativa ai vari pazienti. Ovviamente le richieste di esami e di consulenze sono spedite per via telematica (e le risposte arrivano anch'esse al computer del richiedente). E' tutto archiviato elettronicamente ed accessibile da qualunque struttura pubblica regionale ! 

2. Esiste la ricetta elettronica: impossibile che il paziente perda la prescrizione dei propri farmaci, o che il farmacista non riesca a leggere la GALLIgrafia di qualche medico frettoloso. La prescrizione viene inviata a tutte le farmacie della regione, e scaricata per via telematica dalla prima farmacia a cui il paziente si rivolge con valido documento d'identità. 

3. Non esistono i medici di base come in Italia, ognuno con il proprio studio e in convenzione con il SSN. I medici di medicina generale sono qui a tutti gli effetti dipendenti del servizio sanitario, tenuti ad un orario settimanale di 40 ore (e non si scappa), e non svolgono altre "attività collaterali". Lavorano in piccoli presidi dove hanno a disposizione anche una segretaria, infermieri, a volte anche fisioterapisti/psicologi/altre figure sanitarie, nonchè hanno la possibilità di effettuare ECG ed esami di laboratorio di base, e a volte anche esami radiologici. Questo sistema decongestiona notevolmente i Pronto Soccorso, a cui si rivolgono i casi effettivamente gravi. 

4. Esiste un numero telefonico breve che i pazienti con problemi sanitari possono chiamare per ricevere indicazioni su cosa fare per problemi sanitari minori

5. Quasi inesistente è la sanità privata. E nel caso in cui un paziente voglia rivolgersi ad un medico privatamente, riceve comunque un rimborso da parte della regione.

6. Molti si lamentano dei tempi d'attesa. Ho quindi dato un'occhiata a quanto lunghi sono questi tempi d'attesa, e la cosa non mi è sembrata così tragica. Ecocardiogramma non urgente: tempo di attesa 1 mese. Test da sforzo al cicloergometro non urgente: 1 mese e mezzo. E per i pazienti ricoverati, TUTTI gli esami (raggi, ecografie, TAC, consulenze) vengono effettuati in giornata, o al massimo il giorno seguente. 

7. Per tutte le suddette prestazioni, i pazienti pagano al massimo 900 kr all'anno di esami/visite e al massimo 900 kr all'anno in farmaci: raggiunta questa soglia, il resto è gratuito. 

8. Punto assai importante per la salute mentale di noi medici: i pazienti mediamente sono molto RISPETTOSI, non imprecano, non insultano, non minacciano. E tantomeno i loro parenti. Ancora vale, qui, il rispetto per medici e paramedici.

9. Il lavoro in "orario scomodo" (notti, finesettimana) viene compensato in modo generoso. Le ore lavorate in più sono sempre pagate o compensate con più ferie, mai accade che vengano "dimenticate"

10. Chiudo aggiungendo che ci saranno sicuramente degli aspetti negativi, e quando li avrò scoperti seguirà un post dedicato. 

*[original article](http://onewaytosweden.blogspot.it/2009/05/sanita-svedese.html)*


##Mens sana in corpore sano
Ho scoperto da un po' che esiste nell'ospedale dove lavoro una figura professionale chiamata "consulente per la salute". Non per la salute dei pazienti, ma per quella di chi dei pazienti si occupa. Cito dal sito dell'ospedale: "ognuno è responsabile della propria salute, ma è buona cosa che il datore di lavoro metta i dipendenti di poter migliorare il proprio stato di salute". Ebbene, all'interno dell'ospedale c'è una palestra e viene offerto ai dipendentiun certo numero di attività gratuite o a costo politico. Il "consulente per la salute" è poi a disposizione per consigliare le attività più appropriate a seconda del tempo che si vuole dedicare e delle inclinazioni e preferenze personali. Personalmente trovo che gli svedesi siano molto sensibili alla prevenzione in campo sanitario, iniziando da un corretto stile di vita e da un corretto esercizio fisico, molto più di quanto lo siano gli italiani. Per esempio esiste un "concorso" aperto a tutti i dipendenti dell'ospedale: vince una bicicletta chi va al lavoro in bici per il maggior numero di giorni durante l'anno. Come partecipare ? Semplice, si scrive il proprio nome su un cartellone e si segnano con una crocetta i giorni in cui si è usata la bicicletta. 

Che dite, in Italia funzionerebbe ? ;-)

*[original article](http://onewaytosweden.blogspot.it/2009/05/mens-sana-in-corpore-sano.html)*


##L'arte di far da sé
Da quanto mi raccontano gli amici svedesi, qui è molto comune essere proprietari di una barca, vista anche la vicinanza con il magnifico arcipelago sulla costa a sud di Stoccolma. Uno penserebbe: ah questi svedesi, quanti soldi devono avere per farsi la barca... Invece ho scoperto che per prima cosa i prezzi sono assolutamente abbordabili anche per una famiglia della classe media, e che in secondo luogo gli svedesi amano molto fare da sè molte cose piuttosto che delegare i lavori di fatica, con notevole risparmio di denaro. Ovviamente non di tempo, ma è così che molti impiegano il weekend. Volete mettere che soddisfazione ?

E così la mia attività del fine settimana è stata quella di aiutare i nostri amici svedesi nel restauro di una vecchia barca, che inizialmente sembrava e un vero rudere ma ora sta prendendo forma, e soprattutto colore. Non vedo l'ora che arrivi il momento del "battesimo", per fare un giro lungo uno dei canali più lunghi della Svezia, lo Göta Kanal (www.gotakanal.se), 190 km di bellezza della natura, che collega Söderköping (sulla costa svedese orientale) al lago Vänern, passando per altri 3 laghi: Roxen, Vättern e Viken. 

Ecco qui una foto della barca "da canale": non si vede ancora, ma in cima troverà posto anche un "terrazzo" in legno, su cui prendere il sole con in mano un drink !

![img](http://2.bp.blogspot.com/_bRAFJVmBu9U/Shrt8Nl93TI/AAAAAAAAAEM/pWV1H1sfdKM/s320/Loke.jpg)

*[original article](http://onewaytosweden.blogspot.it/2009/05/larte-di-far-da-se.html)*


##Stipendio, tasse ed altre amenità
Esattamente il 25 di questo mese mi è arrivato il primo stipendio, puntuale come un orologio. Alcune considerazioni veloci: 

1. mi è arrivato per posta, sotto forma di assegno. Non per raccomandata, non per assicurata, ma proprio per posta normale ! Direttamente sullo zerbino di casa (che, per chi non è mai stato a casa nostra, si trova all'interno dell'appartamento) attraverso la buca delle lettere incorporata nella porta.  Senza parole. 

2. Avete presente le buste-paga italiane, assolutamente incomprensibili con tutte quelle voci di ritenute per imposte comunali/addizionali regionali/ritenute a titolo di... che occupano tutto un foglio A4 ? Beh il documento allegato all'assegno, nel mio caso, è costituito da 3 righe - 3 ! Lordo-tasse-netto. Punto. 

3. Per chi fosse interessato a quante tasse si pagano qui, nel mio caso le tasse ammontano a esattamente il 33 % del lordo. E la questione finisce qui. 

4. Non c'entra niente, ma domani vado a correre la Vår ruset (www.varruset.se), una 5 km non competitiva che viene organizzata a fine primavera nelle maggiori città svedesi... domani tocca proprio a Norrköping. Essendo qui le persone in generale parecchio allenate, spero di non sfigurare...

![img](http://4.bp.blogspot.com/_bRAFJVmBu9U/Sh2Ju8wBvbI/AAAAAAAAAEU/3NIhJA0cfC8/s320/svettas_19851707.jpg)

*[original article](http://onewaytosweden.blogspot.it/2009/05/stipendio-tasse-ed-altre-amenita.html)*


##Friskis och svettis... ovvero come sentirsi sani e sudati dopo una bella corsetta !
Sfortuna ha voluto che oggi sia stato il giorno meteorologicamente peggiore di tutto il mese. 8-10°C e pioggia intermittente, nonchè un bel po' di vento. Ma nonostante tutto la 5 km si è tenuta in pompa magna (secondo voi gli svedesi si sarebbero lasciati intimidire da 4 gocce ???), e fortunatamente la pioggia è cessata per giusto quell'oretta in cui era prevista la corsa vera e propria. Per il resto del tempo, erano stati predisposti in gran numero tendoni da sagra con panchine e tavoli, per ogni squadra e per ogni sponsor. Il totale dei partecipanti si è attestato sulle 7000 persone, di OGNI età: dal bambino di 1 mese che partecipava nella carrozzina spinta dal genitore corridore, alla nonnina di età stimata tra i 70 e gli 80 anni che "correva" con il girello (non è uno scherzo !) e pettorina regolamentare. E, giusto per non farsi mancare niente, prima della corsa vera e propria non poteva non essere prevista una bella mezz'ora di aerobica tosta nel parco, giusto per riscaldarsi... e partire belli freschi e pimpanti ! Ad ogni modo, la garetta è stata proprio divertente, e ho chiuso con il tempo non malvagio di 31:46, considerando l'assoluta mancanza di qualsivoglia allenamento negli ultimi 5 anni. E per finire, tutti a fare un picnic in compagnia, gentilmente offerto dagli sponsor, sotto il tendone della squadra dell'SMHI ! 

![img](http://3.bp.blogspot.com/_bRAFJVmBu9U/Sh7h9kVM6hI/AAAAAAAAAEk/QWoR-hboUW0/s320/Foto+5.jpg)

![img](http://2.bp.blogspot.com/_bRAFJVmBu9U/SiAIysOlRNI/AAAAAAAAAEs/1AIpxBxBeno/s320/Nonna.jpg)

*[original article](http://onewaytosweden.blogspot.it/2009/05/friskis-och-svettis-ovvero-come.html)*


##Pollice verde
Chi mi conosce sa bene che non sono mai stata particolarmente dedita alla cura di piante e fiori, vuoi perchè molte altre attività mi tenevano impegnata, vuoi per stanchezza al termine delle suddette attività. In questo mese invece, grazie ai ritmi più umani del lavoro, arrivo al fine settimana con un bel po' di voglia di fare qualcosa di diverso. E invece di fare shopping di vestiti (qui la gente è molto meno formale nell'abbigliamento), faccio acquisti di piante, fiori e accessori per la casa. La casa certamente ne guadagna in bellezza, e ringrazia !

Decorazione da terrazzoImmancabile orchidea... e mascotte !Un saluto speciale, visto il tema, alla mamma, che qui viene festeggiata oggi 30/5, e che in cuor suo credeva che non mi piacessero i fiori !

Decorazione da terrazzo

Immancabile orchidea... e mascotte !Un saluto speciale, visto il tema, alla mamma, che qui viene festeggiata oggi 30/5, e che in cuor suo credeva che non mi piacessero i fiori !

Immancabile orchidea... e mascotte !

Un saluto speciale, visto il tema, alla mamma, che qui viene festeggiata oggi 30/5, e che in cuor suo credeva che non mi piacessero i fiori !

![img](http://2.bp.blogspot.com/_bRAFJVmBu9U/SiFbOvZA-UI/AAAAAAAAAFE/sXTAsjV_Gq0/s320/IMG_0682.JPG)

![img](http://3.bp.blogspot.com/_bRAFJVmBu9U/SiFbDK_3YoI/AAAAAAAAAE8/MUvmMtnQqo4/s320/IMG_0680.JPG)

![img](http://4.bp.blogspot.com/_bRAFJVmBu9U/SiFa8ZY7-bI/AAAAAAAAAE0/j2A55QpO_pY/s320/IMG_0679.JPG)

*[original article](http://onewaytosweden.blogspot.it/2009/05/pollice-verde.html)*


##Un allegro leprotto...

... si fa un giretto sotto casa mia la domenica mattina !



![img](http://1.bp.blogspot.com/_bRAFJVmBu9U/SiIqhHBgaKI/AAAAAAAAAFM/FAYxIdCxJ5U/s320/Slide1.jpg)

*[original article](http://onewaytosweden.blogspot.it/2009/05/un-allegro-leprotto.html)*


##Estate !
Con i 27°C, il sole battente e il cielo senza nuvole di questi giorni, mi è venuta proprio voglia di iniziare a fare programmi per il prossimi fine settimana, quando avverrà il ricongiungimento familiare (EVVAI !) e i primi amici inizieranno a farci visita nella nostra nuova casa. 

Preferite una pagaiata in kayak ?

O un trekking a cavallo ?

O ancora, una ciclo-gita in riva ad uno dei numerosi canali di questa regione ostrogotica ?

O forse una vacanzina culturale ?

Lo so... dovevo fare l'agente di viaggi e di promozione turistica :-)) 

Ad ogni modo... che voglia di vacanza !!! 

![img](http://4.bp.blogspot.com/_bRAFJVmBu9U/SiQa2tZ_smI/AAAAAAAAAFU/yoG6wcA1O9o/s320/kayak.jpg)

![img](http://3.bp.blogspot.com/_bRAFJVmBu9U/SiQa-9n982I/AAAAAAAAAFc/-jWfdPP5ScQ/s320/trekking.jpg)

![img](http://2.bp.blogspot.com/_bRAFJVmBu9U/SiQbGzXcB1I/AAAAAAAAAFk/e2S93rqDghw/s320/Cykelsemester%2520l%25c3%25a4ngs%2520G%25c3%25b6ta%2520kanal%253b%2520fotografering.jpg)

![img](http://4.bp.blogspot.com/_bRAFJVmBu9U/SiQbOeCsGSI/AAAAAAAAAFs/CAcgqe5VzOA/s320/Castello.jpg)

*[original article](http://onewaytosweden.blogspot.it/2009/06/estate.html)*


##Prezzi, stipendi, suicidi... alcuni miti svedesi
Post dedicato a tutti quelli che hanno pensato almeno una volta che: 

1. in Svezia i prezzi siano decisamente alti rispetto all'Italia2. il costo della vita sia in generale più alto che in Italia3. gli stipendi siano decisamente più alti che in Italia4. la Svezia abbia il più tasso di suicidi d'EuropaPer quanto riguarda il punto 1., portando come riferimento la città dove vivo che non è Stoccolma (e dunque è molto meno cara della capitale), posso dire che i prezzi dei beni primari non siano particolarmente alti rispetto all'Italia. Latte, pane, yoghurt, pesce, carne, verdure di stagione non sono più costosi che in un qualunque supermercato di Padova (anzi, ad esempio lo yoghurt ha un prezzo ridicolo). Ovvio che se si pretende di mangiare prosciutto di Parma, olive di Cerignola o Grana Padano (ovvero prodotti di importazione e in qualche modo "particolari"), si spende di più. Ovvio: se in Italia si volesse comprare carne argentina di prima scelta o prosciutto crudo spagnolo di Jabugo, non si spenderebbe altrettanto ? Un discorso a parte meritano gli alcolici: quelli sì che costano decisamente di più, e per questo ho già commissionato alla dolce metà una cassa di vini che arriverà direttamente dall'Italia con il secondo carico a fine giugno :-)E veniamo al punto 2, il costo della vita. Difficile giudicare nel complesso, visto che il costo del "vivere" dipende molto dalle abitudini individuali e dal tenore di vita a cui uno è abituato ma posso dire che :- 2 macchine per 2 persone qui non servono (e in realtà non sarebbe indispensabile nemmeno UNA macchina), quindi già un bel costo si abbatte. Nel nostro caso il posto di lavoro dista 2-3 km da casa, per cui si possono tranquillamente usare i mezzi pubblici (la zona è servitissima), la bici o volendo si può anche fare una salutare passeggiata. La benzina, ad ogni modo, costa esattamente come in Italia. - affitto: più basso che in Italia (almeno nella zona di Padova), tenendo in considerazione anche spese condominiali, utenze, ecc.- abbigliamento: la moda qui è molto diversa. Chi veste iperfirmato e ipervistoso è pacchiano, non uno status symbol. Niente negozi di Gucci quindi, o boutique ultrachic. Questo tuttavia non significa essere trasandati, ma vestirsi con sobrietà e buon gusto allo stesso tempo. E a conti fatti, bel risparmio anche su questo fronte.- scuola/università: totalmente gratuita, fino ai più alti gradi (anche i master). Fino alla scuola superiore i libri sono gratuiti. Per le famiglie con figli, è un bella cosa e dà a tutti la possibilità di studiare. - sanità: pubblica e gratuita. Anche qui esiste un "ticket" per le visite, inferiore a quello che si paga in Italia (max 150 kr, poco meno di 15 euro). Ma è impossibile spendere 200-300 euro per una visita privata, e in ogni caso al raggiungimento del tetto massimo di 90 euro all'anno per visite/esami e di 90 all'anno per farmaci, il resto è gratuito. - dedicato alle mamme: la maternità qui è un diritto imprescindibile, vista come assolutamente normale (non come uno "sgarbo" al proprio datore di lavoro), e sostenuta generosamente.3. Stipendi: mi è difficile dare un giudizio, se non riguardante gli stipendi nel mio campo, che sono più alti che in Italia (ma non immaginate cifre spropositate !). Non ho idea di quanto guadagni un operaio, un cameriere, un impiegato... ma se avrò informazioni in merito vi terrò aggiornati. Certo è che le forme assurde di precariato che si vedono in Italia qui non sono assolutamente la norma ma l'eccezione.4. Suicidi: la Svezia NON è la nazione in Europa con il più alto tasso di suicidi, solo una delle nazioni che per prima ha introdotto delle statistiche dettagliate in merito (quando in altri Paesi, come l'Italia, l'argomento era ancora tabù). Per dare un esempio (fonte: WHO): tasso di suicidi per 100000 abitanti: Lituania: 38.6; Svizzera 17.5; Francia 17.6; Austria 15.6; Svezia 13.2; Germania 13.0;  Portogallo 11.0; Italia 7.1. Di certo qui non c'è comunque la mortalità stradale italiana, il sabato sera...Aggiungo: Skavsta - Treviso con Ryanair 50-60 euro A/R, finora non ho mai speso di più :-)

1. in Svezia i prezzi siano decisamente alti rispetto all'Italia

2. il costo della vita sia in generale più alto che in Italia

3. gli stipendi siano decisamente più alti che in Italia

4. la Svezia abbia il più tasso di suicidi d'Europa

Per quanto riguarda il punto 1., portando come riferimento la città dove vivo che non è Stoccolma (e dunque è molto meno cara della capitale), posso dire che i prezzi dei beni primari non siano particolarmente alti rispetto all'Italia. Latte, pane, yoghurt, pesce, carne, verdure di stagione non sono più costosi che in un qualunque supermercato di Padova (anzi, ad esempio lo yoghurt ha un prezzo ridicolo). Ovvio che se si pretende di mangiare prosciutto di Parma, olive di Cerignola o Grana Padano (ovvero prodotti di importazione e in qualche modo "particolari"), si spende di più. Ovvio: se in Italia si volesse comprare carne argentina di prima scelta o prosciutto crudo spagnolo di Jabugo, non si spenderebbe altrettanto ? 

Un discorso a parte meritano gli alcolici: quelli sì che costano decisamente di più, e per questo ho già commissionato alla dolce metà una cassa di vini che arriverà direttamente dall'Italia con il secondo carico a fine giugno :-)

E veniamo al punto 2, il costo della vita. Difficile giudicare nel complesso, visto che il costo del "vivere" dipende molto dalle abitudini individuali e dal tenore di vita a cui uno è abituato ma posso dire che :

- 2 macchine per 2 persone qui non servono (e in realtà non sarebbe indispensabile nemmeno UNA macchina), quindi già un bel costo si abbatte. Nel nostro caso il posto di lavoro dista 2-3 km da casa, per cui si possono tranquillamente usare i mezzi pubblici (la zona è servitissima), la bici o volendo si può anche fare una salutare passeggiata. La benzina, ad ogni modo, costa esattamente come in Italia. 

- affitto: più basso che in Italia (almeno nella zona di Padova), tenendo in considerazione anche spese condominiali, utenze, ecc.

- abbigliamento: la moda qui è molto diversa. Chi veste iperfirmato e ipervistoso è pacchiano, non uno status symbol. Niente negozi di Gucci quindi, o boutique ultrachic. Questo tuttavia non significa essere trasandati, ma vestirsi con sobrietà e buon gusto allo stesso tempo. E a conti fatti, bel risparmio anche su questo fronte.

- scuola/università: totalmente gratuita, fino ai più alti gradi (anche i master). Fino alla scuola superiore i libri sono gratuiti. Per le famiglie con figli, è un bella cosa e dà a tutti la possibilità di studiare. 

- sanità: pubblica e gratuita. Anche qui esiste un "ticket" per le visite, inferiore a quello che si paga in Italia (max 150 kr, poco meno di 15 euro). Ma è impossibile spendere 200-300 euro per una visita privata, e in ogni caso al raggiungimento del tetto massimo di 90 euro all'anno per visite/esami e di 90 all'anno per farmaci, il resto è gratuito. 

- dedicato alle mamme: la maternità qui è un diritto imprescindibile, vista come assolutamente normale (non come uno "sgarbo" al proprio datore di lavoro), e sostenuta generosamente.

3. Stipendi: mi è difficile dare un giudizio, se non riguardante gli stipendi nel mio campo, che sono più alti che in Italia (ma non immaginate cifre spropositate !). Non ho idea di quanto guadagni un operaio, un cameriere, un impiegato... ma se avrò informazioni in merito vi terrò aggiornati. Certo è che le forme assurde di precariato che si vedono in Italia qui non sono assolutamente la norma ma l'eccezione.

4. Suicidi: la Svezia NON è la nazione in Europa con il più alto tasso di suicidi, solo una delle nazioni che per prima ha introdotto delle statistiche dettagliate in merito (quando in altri Paesi, come l'Italia, l'argomento era ancora tabù). Per dare un esempio (fonte: WHO): tasso di suicidi per 100000 abitanti: Lituania: 38.6; Svizzera 17.5; Francia 17.6; Austria 15.6; Svezia 13.2; Germania 13.0;  Portogallo 11.0; Italia 7.1. Di certo qui non c'è comunque la mortalità stradale italiana, il sabato sera...

Aggiungo: Skavsta - Treviso con Ryanair 50-60 euro A/R, finora non ho mai speso di più :-)

*[original article](http://onewaytosweden.blogspot.it/2009/06/prezzi-stipendi-suicidi-alcuni-miti.html)*


##Tornado
Quante volte vi è capitato di ricevere una telefonata nel cuore nella notte perchè avevate distrattamente lasciato acceso il cellulare ? A me è capitato oggi. In realtà erano appena le 7 di mattina, ma essendo sabato ero ancora nel mondo dei sogni. A chiamare era la dolce metà dall'altra parte dell'Oceano e nel bel mezzo delle pianure del Nebraska, che si era completamente dimenticato del fatto che oggi non lavoro. 

Ma c'era un buon motivo, anzi ottimo: il progetto di ricerca di cui fa parte (www.vortex2.org) dopo circa 1 mese di tentativi andati a vuoto, è finalmente riuscito nell'impresa attesa da ben 15 anni: posizionare strumenti e sensori sul percorso di un tornado. I dati che hanno raccolto oggi sono veramente incredibili, e le prime foto spettacolari. Well done guys !

Foto di Gabriele Formentini

Foto di Will Gray

![img](http://3.bp.blogspot.com/_bRAFJVmBu9U/SiomC2ITTvI/AAAAAAAAAF0/dhwkb3JN0hE/s320/A03.jpg)

![img](http://1.bp.blogspot.com/_bRAFJVmBu9U/Siqu0HCQj0I/AAAAAAAAAF8/51sjCSwXVZY/s320/A04.jpg)

*[original article](http://onewaytosweden.blogspot.it/2009/06/tornado.html)*


##Il gelato più buono della regione
Ormai mi sto vikinghizzando, e il tempo (in questi giorni a dire il vero abbastanza freddino) non mi fa più un baffo. 

Ieri insieme ad una collega ho deciso di sperimentare, nonostante gli 11°C e il venticello non proprio primaverile, quella che ha fama della migliore gelateria della zona, a Söderköping (una ventina di km a sud-est di Norrköping). 

La visita all'allegro paesello meritava veramente già di per sé: verde, tranquillo, con tipiche casette in legno colorato... molto svedese insomma. Ma anche il gelato meritava proprio: nulla da invidiare rispetto alle gelaterie italiane. Quindi a chi ci verrà a trovare prossimamente non mancherà una visita allo Smultronstället !

![img](http://3.bp.blogspot.com/_bRAFJVmBu9U/Si1DHUoa4QI/AAAAAAAAAGE/GKy7YHfniPQ/s320/anglavakt.jpg)

*[original article](http://onewaytosweden.blogspot.it/2009/06/il-gelato-piu-buono-della-regione.html)*


##Birdwatching alla svedese
Stamattina, come ogni lunedì, si è tenuto il meeting di dipartimento. Gli argomenti sono di solito di interesse medico e riguardano prevalentemente la gestione dei vari reparti di medicina e del pronto soccorso. 

Ma oggi c'erano anche altri due argomenti all'ordine del giorno. Il primo riguardava una festicciola di "inizio estate" che si terrà giovedì prossimo nel cortile dell'ospedale, con caffè per tutti, torte e delizie varie. Ma il secondo è decisamente più particolare: si trattava di un invito, per tutto il personale del dipartimento, ad un'uscita mattutina (il ritrovo è alle 6 ! Yawn !)  prima di iniziare a lavorare (alle 8), per un paio d'ore di birdwatching sulla costa vicino a Norrköping. 

Essendo curiosa, non posso mancare a nessuno dei due eventi. Ma al secondo devo assolutamente esserci: impagabile, e molto svedese !

*[original article](http://onewaytosweden.blogspot.it/2009/06/birdwatching-alla-svedese.html)*


##Habemus garage
Dopo aver pazientemente atteso che in questi mesi si liberasse un garage, finalmente è arrivata la buona novella ! L'agenzia comunale con cui abbiamo anche il contratto dell'appartamento mi ha contattato per firmare anche quello del posto macchina, che si trova nello stabile giusto davanti a casa. EVVAI. 

Ma la cosa più bella è il COME si è svolto l'intero processo. Ieri mi arriva un messaggio sul cellulare: "siamo lieti di comunicarle che potrà da domani firmare il contratto". Ottimo ! Ma come faccio, visto che l'ufficio ha gli stessi orari del mio lavoro, nè un minuto più nè uno meno ? Allora stamattina (h 12) mando una mail in cui chiedo che mi spediscano a casa il tutto. E quando torno a casa (h 16.30), sullo zerbino interno c'è già il magico plico, con tanto di busta preaffrancata per la risposta. E io che mi preoccupavo perchè nessuno aveva ancora risposto alla mia mail...

*[original article](http://onewaytosweden.blogspot.it/2009/06/habemus-garage.html)*


##Con ogni tempo
Diciamo che mi sento la nuvola di Fantozzi sopra la testa. Gli unici due giorni in cui è prevista una qualche attività all'aperto, piove a dirotto: il giorno della Vår Ruset e il giorno del bird-watching (oggi appunto). Ma qui sembra che nessun programma venga particolarmente sconvolto dalle condizioni meteorologiche avverse. Quindi sveglia ore 4:50 e ritrovo ore 5:40, con una lieve pioggerellina,  che già cominciava a insidiare la gita mattutina, nonchè un simpatico venticello e 10°C di temperatura. Ma, con giacca impermeabile e zainetto contenente thermos e colazione al sacco, ci siamo avventurati nella campagna vicino a Norrköping: 20 minuti di camminata tra erba fradicia, pascoli con mucche incluse e ponticelli su ruscelli per arrivare finalmente ad una torretta di osservazione dove effettivamente abbiamo goduto di una splendida vista su tutta la laguna e osservato la fauna tipica del posto (con tanto di esperto di birdwatching - nonchè collega in pensione). Unico neo: al ritorno sono rovinosamente scivolata sul fango melmoso lungo una discesa, inzaccherando tutto l'abbigliamento possibile.

 E poi dritta al lavoro, così conciata (eh sì : erano già le 8 !!). Fortuna che c'era la divisa dell'ospedale ad aspettarmi, bianca candida e soprattutto ASCIUTTA !

![img](http://4.bp.blogspot.com/_bRAFJVmBu9U/SjJ8R1v8yJI/AAAAAAAAAGM/nigIz5xOKWg/s320/ippo3.gif)

*[original article](http://onewaytosweden.blogspot.it/2009/06/con-ogni-tempo.html)*


##Silenzio e pace
Una delle cose che mi hanno colpita di più quando sono arrivata in Svezia è il silenzio, ovunque. Premettendo che Norrköping fa circa 130000 abitanti, e dunque non è un paesotto, è veramente strano vedere che per le strade ci sono sì persone, ma neanche tante, ci sono automobili, ma neanche tante, e si sente qualche rumore, ma neanche tanto. Nel condominio dove vivo ci sono 13 appartamenti, ma in un mese e mezzo ho visto/sentito solo 3 vicini di casa (di cui 2 il primo giorno in cui abbiamo traslocato, poi mai più incontrati). E solo recentemente ho scoperto che al piano di sopra abita una famiglia con due bambini entrambi sotto i 3 anni di età e 2 cani enormi che stanno in appartamento. Eppure non ho mai sentito un minimo rumore proveniente dalla loro casa. Ma la gente qui cosa fa ? Nessun finora è riuscito a spiegarmelo. Ad ogni modo trovo questo silenzio molto rilassante, e la cosa mi piace. 

*[original article](http://onewaytosweden.blogspot.it/2009/06/silenzio-e-pace.html)*


##Al supermercato
Da un paio di settimane mi è arrivata a casa la "tessera fedeltà" di un paio di supermercati. Oltre a dare diritto ad uno sconto sulla spesa, la suddetta tessera permette anche di usufruire di una simpatica funzione: lo själv-scanning. Geniale. Si passa la tessera in un lettore che sta appena fuori dal supermercato, e si prende un lettore portatile di codici a barre, da tenere comodamente in mano o in un supporto sul carrello. L'aggeggio è questo:

Dopodichè si scannerizzano le borse, nel numero necessario, e si entra nel supermercato per fare la spesa. Ognuno scannerizza i prodotti desiderati e li ripone nelle proprie borse. Al termine della spesa, si riconsegna il lettore alla cassa e si paga (si può scegliere addirittura la cassa automatica senza cassiere e pagare con la carta). In questo modo si snellisce di molto la coda alle casse (sabato pomeriggio nel supermercato più grande di Norrköping: coda di massimo 1 persona alla cassa-self). Ma la cosa più incredibile: in 4-5 volte che sono andata a fare la spesa, NESSUNO ha mai controllato la corrispondenza tra gli articoli nella mia borsa e quelli scannerizzati. Semplicemente, si fidano ! Che dite, funzionerebbe in Italia ?

![img](http://4.bp.blogspot.com/_bRAFJVmBu9U/SjS_avVTQCI/AAAAAAAAAGU/A_0tOGBq9yA/s320/sjalvscanning_img1.jpg)

*[original article](http://onewaytosweden.blogspot.it/2009/06/al-supermercato.html)*


##Il segreto sta nell'organizzazione
Scrive in un commento l'amico Stefano: "la Svezia sembra davvero un altro mondo rispetto all'Italia, però a volte mi vien da pensare che questo sia dovuto alla bassa densità di popolazione: la Svezia sarebbe così come ce la racconti se avesse 60 milioni di abitanti, o viceversa l'Italia sarebbe come la conosciamo se avesse una popolazione di 10 milioni di anime?". Il motivo per cui la Svezia è così com'è, a mio parere, sta tutto nell'organizzazione, indipendentemente dal numero di abitanti. L'Italia, con 60 milioni di abitanti, ha non solo più persone che hanno bisogno di servizi, ma anche più persone che sono in grado di erogare questi servizi: più medici (il rapporto medici-pazienti è più alto in Italia che in Svezia), più farmacie, più persone che lavorano negli uffici pubblici. Il motivo per cui le cose in Italia non funzionano risiede, in parte, nella scarsa organizzazione del sistema. 

Qualche esempio svedese :

- informatizzazione della sanità (ne ho già parlato in un altro post);

- burocrazia presente ma snella: dal pc si possono stampare direttamente certificati, stato di famiglia, altri documenti, senza per forza doversi recare all'ufficio preposto;

- nella sanità (tanto per restare nell'ambito dove lavoro) tutto è estremamente standardizzato e molto poco è lasciato al caso: il paziente è inquadrato in "canali" precisi a seconda del problema e seguito sistematicamente e in modo automatico. Ci sono linee guida molto rigide per tutti i tipi di problema, dall'infarto miocardico all'alluce valgo, e tutti le seguono.

E poi:

- nessuno (almeno dove lavoro io) usa internet a sproposito per i fatti propri (anche perchè è bloccato), per cui si evitano divagazioni dal tema

- non c'è campo per il cellulare, quindi niente chiamate personali o messaggini: se qualcuno ha bisogno di parlarmi con urgenza, può sempre raggiungermi tramite il centralino e il cercapersone personale. 

- il tempo di lavoro quindi è dedicato solo al lavoro; al contrario, al termine dell'orario di lavoro il tempo libero è considerato sacro (oh yeah !)

Potrei fare un migliaio di altri esempi... ma l'impressione di questo primo mese e mezzo è che qui in generale (ci saranno ovviamente le eccezioni) si lavori bene grazie a strumenti/risorse adeguate, e con il pensiero che alla fine, se un sistema funziona bene, ne traggono vantaggio proprio tutti. 

*[original article](http://onewaytosweden.blogspot.it/2009/06/il-segreto-sta-nellorganizzazione.html)*


##Chiuso per ferie
Domani torno per un paio di giorni in Italia, per rivedere finalmente la dolce metà dopo 50 (!!!) giorni di forzata separazione. A tutti l'augurio di una felice festa di mezza estate, ci si risente sul blog a prestissimo !

GLAD MIDSOMMAR !

GLAD MIDSOMMAR !

GLAD MIDSOMMAR !

![img](http://2.bp.blogspot.com/_bRAFJVmBu9U/Sjp1VC0RMkI/AAAAAAAAAGc/Qd3K8xp3Ers/s320/midsommar.gif)

*[original article](http://onewaytosweden.blogspot.it/2009/06/chiuso-per-ferie.html)*


##Sogno di un weekend di mezza estate
Il fine settimana è andato decisamente bene: nonostante le previsioni gufassero nuvole e pioggia per il nord Italia, così è stato solo il venerdì sera, e gli altri 2 giorni sono stati caldini e soleggiati. Meno male... Il tempo è letteralmente volato tra giretti romantici (ehhhh sììììììì ci voleeeeevaaaaa), saluti agli ex colleghi in ospedale, pizza con gli amici e ritrovi di famiglia. E a chi venisse in mente di farmi la fatidica domanda: "ma ti manca un po' l'Italia ?" rispondo che l'Italia è bellissima per farci le vacanze, ma non per lavorarci e viverci, e di tutto quello che ho lasciato mi mancano solo la famiglia e gli amici, ma niente del resto. E nell'aggiornarmi sulle novità lavorative padovane e teolane (ndr: teolane = di Teolo, ridente paesello sui colli euganei in provincia di Padova), mi sono ancora più convinta della scelta fatta. 

L'epilogo della 48-ore italiana è stato invece semi-drammatico, causa ritardo mostruoso del volo di ritorno, per cui ho rischiato di passare una notte in più in terra italica. E, nell'attesa in aeroporto, mi sono dilettata ad osservare la fauna locale, che spaziava dall'hostess dalla dubbia conoscenza della buona educazione e assolutamente all'oscuro di ogni qualsiasi notizia riguardante il mio volo, ai passeggeri tramutati in mandria scomposta e bivaccante nell'attesa, e ai tabelloni impazziti (in sequenza: "imbarco immediato" - "errore, si imbarca il volo per Bruxelles" - "imbarco tra 5 minuti"  -"ritardo indefinito" -- ci mancava solo " volo cancellato" ed "era uno scherzo, si parte").

Ma l'arrivo in terra vichinga (ore 1:15 all'aeroporto, ore 2 a casa, finalmente), mi ha riservato uno spettacolo bellissimo: un'alba (o era un tramonto ?) dai colori rossastri, e una temperatura decisamente primaverile. 

*[original article](http://onewaytosweden.blogspot.it/2009/06/sogno-di-un-weekend-di-mezza-estate.html)*


##Trasloco, seconda parte
Eccomi qui. In queste prime settimane di vita del nostro blog svedese i miei post sono stati pochi a causa della mia assenza fisica dalla casa svedese e così il diario della nostra avventura ha preso vita grazie a mia moglie Silvia che ha realizzato dei post veramente interessanti. Bravissima !

Da parte mia, dopo la prima parte del trasloco effettuato ad aprile grazie al quale abbiamo portato su le prime cose ed abbiamo effettuato il montaggio del mobilio fondamentale, sono rientrato in Italia. Successivamente sono stato impegnato oltreoceano, negli Stati Uniti d'America, in un grosso progetto di ricerca sui tornado.

Ma finalmente ci siamo, mancano ancora pochi giorni prima della seconda parte del trasloco. Dopo lo scorso weekend in cui abbiamo festeggiato il nostro primo anniversario di matrimonio sul Lago di Garda, è iniziata per me una settimana frenetica che si concluderà lunedì pomeriggio con la partenza DEFINITIVA dall'Italia, meta Svezia.

Grazie a Skype la lontananza da mia moglie è stata meno pesante, ma le notizie/commenti/racconti su queste sue prime settimane di vita svedese mi hanno incuriosito giorno dopo giorno sempre di più e con il passare del tempo è cresciuta anche la voglia di partire alla volta del nord. Adesso è arrivata anche per me l'ora di caricare i vestiti in macchina, chiudere a chiave la casa e partire...

Ad accompagnarmi questa volta ci sarà un amico e così i 2.300 chilometri saranno meno pesanti. Tuttavia il viaggio non mi spaventa per nulla, dopo più di 19.000 chilometri percorsi nelle Grandi Pianure d'America, questi saranno più o meno una passeggiata, anche perché l'andatura del nostro vecchio Land Rover Discovery non mi permetterà grandi velocità.

Per il primo trasloco con la Silvia avevamo scelto la "via orientale" passando per Norimberga, Berlino, traghetto da Sassnitz a Trelleborg e poi l'autostrada che taglia da sud-ovest a nord-est la parte meridionale della Svezia.

Per questo secondo trasloco lasceremo da parte il traghetto in favore di un più paesaggistico transito in Danimarca. Cambieremo rotta anche in Svezia, visto che seguiremo la costa. Dovremo impiegarci tre giorni con tutta calma, per arrivare a destinazione nella mattinata del quarto giorno. Questa scelta tattica è stata dettata dall'esigenza di acquistare all'Ikea di Linköping la camera per gli ospiti che dovrà essere montata nel pomeriggio del giorno del nostro arrivo... altrimenti il pavimento sarà il nostro letto...

![img](http://4.bp.blogspot.com/_DMCeUNlrHns/SkJX6GuXgUI/AAAAAAAAAYw/PzDCISAjxn8/s320/Mappa2.jpg)

*[original article](http://onewaytosweden.blogspot.it/2009/06/trasloco-seconda-parte.html)*


##Ansia da prestazione
Domenica sono di guardia da sola (ma proprio sola) in pronto soccorso, e da due giorni le preoccupazioni mi assillano incessantemente. Non di problema linguistico si tratta, ma di gestione delle varie problematiche, che è decisamente diversa qui (Chi chiamo nel caso X ? In che ordine vanno fatte le cose nel caso Y ? Quali servizi/indagini sono disponibili di domenica nel caso Z ?). Anche da questo punto di vista, lo shock culturale è enorme: nuovo paese, nuova lingua, nuovo approccio ai problemi, nuovi farmaci e nuovi nomi e dosaggi dei farmaci, e molte cose che ho sempre dato per scontate qui non valgono (e viceversa). Ho passato il 90 % del tempo libero degli ultimi 2 giorni a leggere e rileggere tutta la documentazione possibile senza venirne a capo, e mi sembra di essere tornata ai tempi della mia prima guardia da neolaureata, quando pregavo in assiro-babilonese che non succedesse niente. Ma è improbabile che non succeda proprio niente in un pronto soccorso di una città che fa 130000 abitanti, o no ? Accidenti, che brutta sensazione. 

Tutti mi rassicurano, visto che finora non ho avuto problemi di sorta negli altri reparti dove ho lavorato (e quindi verosimilmente la laurea e la specializzazione non le ho prese per corrispondenza). Ma l'ansia avanza...  

![img](http://4.bp.blogspot.com/_bRAFJVmBu9U/SkVAQ_lZBUI/AAAAAAAAAGk/fBgeppyyhQw/s320/images.jpg)

*[original article](http://onewaytosweden.blogspot.it/2009/06/ansia-da-prestazione.html)*


##In mezzo alla natura
Per scaricare la tensione, seguendo i buoni consigli ho deciso di passare l'intera giornata all'aria aperta, approfittando anche della temperatura decisamente estiva. Una collega mi ha fatto scoprire un incantevole posticino in riva ad un laghetto appena fuori città, che oggi era pieno di gente che campeggiava, grigliava, prendeva il sole in costume, faceva pic-nic o addirittura faceva il bagno nel lago (e -giuro - l'acqua non era particolarmente fredda). 

E quindi anche noi ci siamo appostate con il nostro plaid e le provviste in riva al lago, e abbiamo passeggiato per più di una decina di km lungo sentierini vari nella natura. Semplicemente meraviglioso ! 

*[original article](http://onewaytosweden.blogspot.it/2009/06/in-mezzo-alla-natura.html)*


##Ventiquattro ore alla partenza
Mancano meno di ventiquattro ore alla partenza. Ho passato gli ultimi due giorni ad inscatolare tutto quello che prevedeva la lunga lista miticolosamente stilata con la Silvia nei mesi precedenti. Riuscire a sfruttare tutto il generoso spazio della Land Rover Discovery è stato un bel gioco di prestigio. Ho provato e riprovato a posizionare scatole, scatoline e scatoloni in modo tale da non lasciare spazi vuoti, finché alla fine ne è uscita la combinazione fortunata. Quasi tutto ha trovato posto, persino due cestelli di piante grasse a cui io e la Silvia siamo molto affezionati ! Ora si tratta solo di mettere in moto il motore e partire, non vedo proprio l'ora.

Domani mattina andrò a controllare la pressione dei pneumatici, visto che le sospensioni si sono leggermente abbassate... e poi dopo pranzo via verso nord. Ecco il programma che è stato definito nei minimi dettagli (più o meno ).

La partenza è fissata alle ore 15 circa quando passerò a prendere il mio fedele compagno di viaggio Luciano al Centro Meteo di Teolo e con l'occasione potrò anche salutare colleghi ed amici.La prima tappa è Monaco di Baviera dove ci fermeremo per la notte e dove avremo l'occasione di cenare con un paio di amici che da alcuni anni lavorano là, anche loro all'estero.

Martedì arriva la tappa più lunga dato che abbiamo previsto una divagazione dalla retta via... infatti vogliamo andare a visitare il nuovo museo della Mercedes-Benz a Stoccarda che tutti dicono essere molto bello. Alla fine della giornata avremo collezionato più di 800 km e ci fermeremo a Bispingen, un paesino a sud di Amburgo.

Per mercoledì ci aspetta la Danimarca e chissà che magari riusciamo a fare anche una breve sosta a Copenaghen prima di varcare il ponte sull'Öresund. Per la notte l'albergo prenotato si trova a Växjö che raggiungeremo dopo aver percorso un tratto di E4 fino a Ljungby.

Infine giovedì mattina ci aspettano gli ultimi 300 km prima di arrivare a Norrköping.

Totale 2.400 km. Non è la prima volta né per i "piloti", né per il "mezzo" che di chilometri sotto le ruote ne ha già più di 180.000. Anni fa ho portato il mio fedele Disco fino a Gibilterra e nel 2005 io e Luciano ci siamo goduti l'America on-the-road da San Francisco fino ad Oklahoma City. Sarà un viaggio lungo la direttiva sud-nord piuttosto che un ovest-est, ma ci sarà da divertirsi sicuramente anche questa volta!

![img](http://1.bp.blogspot.com/_DMCeUNlrHns/Skdn7jFVIoI/AAAAAAAAAY4/wx83YHTfbNE/s320/Viaggio.jpg)

*[original article](http://onewaytosweden.blogspot.it/2009/06/ventiquattro-ore-alla-partenza.html)*


##Neanche nelle più rosee previsioni
Sveglia alle 5, nodo allo stomaco e tachicardia a mille. Ripasso per l'ultima volta tutti gli appunti, come se servisse a qualcosa, e poi via verso l'ospedale alle 8. 

Già mi immagino scene terrificanti, code infinite di pazienti in attesa, urgenze incredibili, io che non capisco un'acca (della lingua e della situazione in generale) e vado in confusione... ma forse è solo l'imprinting delle guardie padovane :-)Invece la giornata, forse complice anche il tempo soleggiato e caldissimo, scorre tranquilla con pochissimi pazienti e nessuna tragedia. Mi sento proprio graziata... almeno la prima esperienza non è stata traumatica e ho potuto avere un'idea di come vengono gestite le cose in questo pronto soccorso. Forse come inizio avrebbero anche potuto mettermi con qualcuno di già "introdotto" nell'ambiente, ma alla fine tutto è bene ciò che finisce bene :-) Ora a nanna presto, ho un bel crollo di tensione e mi si chiudono gli occhi all'alba delle 20:45.Ma un'ultima cosa: Grazie a tutti per il supporto !!! 

Già mi immagino scene terrificanti, code infinite di pazienti in attesa, urgenze incredibili, io che non capisco un'acca (della lingua e della situazione in generale) e vado in confusione... ma forse è solo l'imprinting delle guardie padovane :-)

Invece la giornata, forse complice anche il tempo soleggiato e caldissimo, scorre tranquilla con pochissimi pazienti e nessuna tragedia. Mi sento proprio graziata... almeno la prima esperienza non è stata traumatica e ho potuto avere un'idea di come vengono gestite le cose in questo pronto soccorso. Forse come inizio avrebbero anche potuto mettermi con qualcuno di già "introdotto" nell'ambiente, ma alla fine tutto è bene ciò che finisce bene :-) Ora a nanna presto, ho un bel crollo di tensione e mi si chiudono gli occhi all'alba delle 20:45.

Ma un'ultima cosa: Grazie a tutti per il supporto !!! 

*[original article](http://onewaytosweden.blogspot.it/2009/06/neanche-nelle-piu-rosee-previsioni.html)*


##Fine della vita da single
Con domani finalmente finisce la mia vita da sola soletta in Svezia ! Sono davvero contenta che finalmente, dopo 2 mesi, qualcuno arrivi a farmi compagnia, anche se nel frattempo mi sono fatta il mio giro di amicizie. La prima a raggiungermi sarà un'amica e collega che arriva domani a "sondare la situazione" in vista di un possibile trasferimento (evvai !!!), con una proposta di lavoro abbastanza concreta nel mio stesso ospedale. Ho già pronto un programmino di visite e gitarelle ad hoc per introdurla alla vita scandinava. 

Seguiranno a ruota, giovedì, Gabriele e Luciano, che in questo preciso momento sono a metà strada tra Italia e Svezia, a zonzo per l'Europa con il Discovery (alias Brontomacchina) strapieno e quasi obliquo dal peso nel bagagliaio. La Svezia li accoglierà decisamente bene, visto il caldone e il solleone di questi giorni: roba da non credere. La sottoscritta intanto cerca di sistemare decentemente la casa, che assomiglia ancora ad un cantiere, per fare posto a tutto quello che arriverà. 

Ma sono una ragazza fortunata: nei prossimi giorni io e la mia amica andremo in ospedale, e lasciamo gli uomini a lavorare !!

![img](http://1.bp.blogspot.com/_bRAFJVmBu9U/Skpa-DoY5pI/AAAAAAAAAGs/MUEMn59vIfk/s320/disordine.jpg)

*[original article](http://onewaytosweden.blogspot.it/2009/06/fine-della-vita-da-single.html)*


##Tappa teutonica
1357 sono i chilometri che abbiamo percorso fino a questa sera. Ci troviamo in un minuscolo paesino del nord della Germania, Bispingen a circa 50 km a sud di Amburgo.

Ieri sera, dopo 500 km circa siamo approdati a Monaco (di Baviera) dove abbiamo trascorso una piacevole serata con degli amici in un locale tipico del centro intrattenuti anche da un simpatico gruppo musicale in costume tipico.

Mentre cercavamo di porre fine all'immenso boccale di un litro di birra (dose minima prevista in Baviera) i simpatici musici concludevano la performance della serata con la Marcia di Radesky al battito di mani sincronizzati di tutti i commensali, una scena molto pittoresca per noi arrivati dall'Italia.Stamattina la sveglia è arrivata presto visto che in programma avevamo la digressione al museo Mercedes-Benz di Stoccarda che si è confermata una visita di grande interesse.

Poi il resto della giornata è trascorso in auto nella risalita della Germania verso nord.Alle otto della sera in perfetto orario sulla tabella di marcia siamo arrivati nel tranquillissimo paesello di Bispingen dove abbiamo cenato ottimamente terminando con un gelato alla vaniglia immerso in una quantità incredibile di mirtilli di bosco freschissimi.Domani lasceremo la Germania e il "continente" per approdare finalmente in Svezia !!

![img](http://3.bp.blogspot.com/_DMCeUNlrHns/SlruYO7muqI/AAAAAAAAAaw/Z8jBHLnf1k0/s320/museomerces.jpg)

![img](http://1.bp.blogspot.com/_DMCeUNlrHns/SlruXxdh4XI/AAAAAAAAAao/XBvX2Ef3r5M/s320/mercedes.jpg)

*[original article](http://onewaytosweden.blogspot.it/2009/06/tappa-teutonica.html)*


##2432
Sono i chilometri con cui alla fine abbiamo chiuso questo secondo "spettacolare" trasloco in Svezia. La tabella di marcia è stata rispettata alla perfezione e devo dire che anche se il chilometraggio è stato più lungo del minimo indispensabile, ne è valsa sicuramente la pena.La Germania si è rivelata un nazione piuttosta vasta (cosa piuttosto ovvia quando quando ti ritrovi a percorrerla tutta da un estremo all'altro ma meno ovvia quando la guardi su una carta geografica) ma sempre interessante paesaggisticamente.Nella parte meridionale della Danimarca il paesaggio non differisce molto dall'alta Germania, mentre quando si inizia a saltare da un'isola all'altra (da quella di Odense a quella di Copenaghen) quello che scorre fuori dal finestrino assomiglia molto di più a quello che ti sei sempre immaginato. 

Il percorso prescelto ci ha portato a lambire la capitale danese ma la distanza dalla meta finale non ci ha permesso lunghe soste e così l'opzione del giro turistico in auto nel centro è stata la scelta più adatta. Pur tuttavia ci siamo concessi un'unica meta, più che altro simbolica, la Sirenetta.

![img](http://1.bp.blogspot.com/_DMCeUNlrHns/Sk2l_Hzl37I/AAAAAAAAAZA/AYCnaWC5fho/s320/Bici.jpg)

![img](http://1.bp.blogspot.com/_DMCeUNlrHns/Slru1tk6YrI/AAAAAAAAAa4/QokDpfNXebQ/s320/sirenetta.jpg)

![img](http://2.bp.blogspot.com/_DMCeUNlrHns/Sk2mG6eT_XI/AAAAAAAAAZI/BUoqGopOnJc/s320/ponte.jpg)

![img](http://4.bp.blogspot.com/_DMCeUNlrHns/Sk2mSW0fb5I/AAAAAAAAAZQ/9nROamDXOQQ/s320/eolico.jpg)

![img](http://2.bp.blogspot.com/_DMCeUNlrHns/Sk2maO_y3xI/AAAAAAAAAZY/7GGgzcwrCaA/s320/paesaggio.jpg)

*[original article](http://onewaytosweden.blogspot.it/2009/07/2432.html)*


##Un weekend vissuto intensamente
E' lunedì mattina, fuori piove ed il termometro sulla finestra mi comunica che fuori ci sono 15°C. Quello appena concluso posso dire sia stato veramente un weekend vissuto intensamente. Mentre la casa giace ancora in uno stato semi-confusionale con mobili che aspettano di essere montati e gli scatoloni di essere aperti, noi ci siamo concessi un super weekend di relax o forse sarebbe meglio dire un fine settimana di intensa attività all'aperto.

![img](http://3.bp.blogspot.com/_DMCeUNlrHns/SlGn7F5faMI/AAAAAAAAAZg/J0AdRb79Y6w/s320/confusione.jpg)

![img](http://2.bp.blogspot.com/_DMCeUNlrHns/SlGoCMU2gjI/AAAAAAAAAZo/n9HNBU3CvhQ/s320/griglia.jpg)

![img](http://1.bp.blogspot.com/_DMCeUNlrHns/SlGoPHT55iI/AAAAAAAAAZw/w3Ira3dszLM/s320/lago.jpg)

*[original article](http://onewaytosweden.blogspot.it/2009/07/un-weekend-vissuto-intensamente.html)*


##Calderone linguistico
Ultimamente mi sta succedendo una cosa strana: da quando ho iniziato a parlare lo svedese in modo almeno decente, la conoscenza di tutte le altre lingue è stata in gran parte cancellata dal mio cervello. Italiano a parte, ovviamente, ma faccio molti errori nella scelta dei termini giusti. La cosa più buffa è che quando cerco di parlare inglese o spagnolo ne viene fuori un assurdo mix con lo svedese, che può sembrare divertente a chi ascolta, ma che è abbastanza frustrante dal mio punto di vista. Ho consultato a tal proposito una persona che di queste cose ha esperienza, e dice che passerà nel giro di qualche mese... certo che il cervello a volte gioca strani scherzi !

*[original article](http://onewaytosweden.blogspot.it/2009/07/calderone-linguistico.html)*


##Incontri ravvicinati
Giornata piovosa e temperatura intorno ai 14°C da passare più in casa che in giro. Così ho iniziato anche io ad approcciare la lingua vichinga tra libri e qualche sito web che possa confortarmi sulla pronuncia. Il primo passo è stato quello di imparare l'esatta pronuncia delle vocali (che oltre alle nostre a,e,i,o,u vede anche la å, ä e ö che sono tra l'altro le ultime tre lettere dell'alfabeto) per poi passare alle consonanti.

Però la parte più "eccitante" della giornata è arrivata all'improvviso nel pomeriggio. Dopo aver prelevato i nostri nuovi ospiti (la sorella di Silvia e Daniele il moroso) alla stazione, ci siamo avviati verso l'ospedale visto che la Silvia finiva di lavorare proprio verso le 16.30-17. Fatto sta che appena usciamo dalla circonvallazione che gira attorno al centro città, in una curva mi sbuca all'improvviso da un gruppo di alberi e di verde alla mia destra un'animale piuttosto grande che al primo istante mi sembra un cavallo, poi dopo una frazione di secondo mentre io rallento e lui rimane immobile sul ciclo della strada, mi sembra quasi un mega asino; ancora un'altra frazione di secondo e finalmente capisco che è un ALCE !

Fermo quasi l'auto mentre urlo agli amici in auto la vera identità dell'animale. L'incontro dura circa una decina di secondi, il tempo per l'alce di attraversare la strada e sparire dentro un'altra macchia di verde.Non ci posso ancora credere... quasi nel centro di una città di 120.000 abitanti ho visto un alce... era bellissimo o forse bellissima... vista che probabilmente era una femmina (non aveva le corna). Ancora eccitati dall'incontro ravvicinato, poche centinaia di metri più avanti una lepre dalle generose dimensioni ci attraversa la strada e zompetta allegramente sulla collinetta !

Fermo quasi l'auto mentre urlo agli amici in auto la vera identità dell'animale. L'incontro dura circa una decina di secondi, il tempo per l'alce di attraversare la strada e sparire dentro un'altra macchia di verde.

Non ci posso ancora credere... quasi nel centro di una città di 120.000 abitanti ho visto un alce... era bellissimo o forse bellissima... vista che probabilmente era una femmina (non aveva le corna). Ancora eccitati dall'incontro ravvicinato, poche centinaia di metri più avanti una lepre dalle generose dimensioni ci attraversa la strada e zompetta allegramente sulla collinetta !

Beh che dire, anche se la pioggia ha dato a questa giornata dei connotati più autunnali che estivi, gli incontri fatti lungo la via ci hanno regalato una bella allegria.

![img](http://2.bp.blogspot.com/_DMCeUNlrHns/SlYd2AbNyCI/AAAAAAAAAZ4/p4mWZHKUy-Y/s320/alce.jpg)

*[original article](http://onewaytosweden.blogspot.it/2009/07/incontri-ravvicinati.html)*


##Sabato di pioggia ed idee
La grande bassa pressione che ormai interessa da diversi giorni tutta la parte centrale d'Europa da nord a sud, per ieri ci ha riservato un'altra giornata grigia e piovosa. Ma di certo non ci siamo fatti scoraggiare dai capricci del tempo e da bravi nuovi scandinavi ci siamo organizzati di conseguenza. In fin dei conti il detto di qui dice: "non esistono giorni di cattivo tempo, ma solo cattivi vestiti".

Ecco allora che armati di ombrelli e felpe siamo usciti tutti e quattro assieme (la Giulia e Daniele ci faranno compagnia fino a mercoledì). La mattina l'abbiamo trascorsa all'IKEA di Linköping per acquistare ancora qualche mobile a completare così l'arredamento della nostra nuova casa e, dopo essere riusciti a riempire ancora una volta il fedele Discovery (soprannominata la "brontomacchina") con scatole e scatoloni, ci siamo dedicati alla "fika" (termine svedese utilizzato per la generica pausa caffè) al Belvedere Caffè. Una minuscola e graziosissima torre di tre piani posizionata in mezzo ad un giardino botanico e dalla quale, comodamente seduti ai tavolini, si può spaziare con lo sguardo a 360° su Linköping.

Nonostante la pioggia incessante siamo poi andati a vedere il funzionamento del sistema di chiuse a Berg sul lago Roxen ed incuriositi dalle costruzioni idrauliche del 1815 abbiamo seguito da pochi centimetri di distanza le operazioni di "salita e discesa" di alcune barche a vela. Le imbarcazioni grazie al riempimento e successivo svuotamento manuale di vasche chiuse da possenti portoni di legno e ferro riescono a superare dislivelli di parecchi metri e "risalire" così dal mare verso i laghi dell'interno della Svezia (o viceversa). Il Göta Kanal è lungo circa 190 km e permette di tagliare letteralmente la Svezia in due da est ad ovest.

Nel tardo pomeriggio finalmente il tempo è andato migliorando e passata la pioggia le nuvole in cielo si sono dissolte e per ora di cena ci siamo infilati in un locale del centro di Norrköping affollato di gente che assisteva nella piazza antistante alle esibizioni musicali di diversi artisti. La situazione più curiosa ci è stata però offerta dai "vicini di tavolo": due ragazze che avevano ormai superato la dose di alcool da loro sopportabile accompagnate da un paio di ragazzotti vichinghi agghindati in uno stile misto punk-rasta. Avete presente i tipi con i capelli rasati dappertutto a parte al centro del cranio dove trovano posto delle vistose punte di capelli di colore blu alte almeno 30-40 centimetri? Per il resto i soliti giubbetti di borchie, gli anelli al naso in perfetto stile toro, la stazza non proprio esile...

La serata poi si è conclusa con un gelato all'italiana che ha innescato una lunga discussione su delle possibili attività lavorative da introdurre in città. Così tra attività dedicate allo sviluppo di nuovi hobby, a quelle più mangerecce o a quelle dedicate alle vacanze abbiamo aspettato che la luce del tramonto e del crepuscolo se ne andasse prima di rientrare a casa. A mezzanotte il cielo non era ancora completamente buio... 

![img](http://1.bp.blogspot.com/_DMCeUNlrHns/SlmUwN11yRI/AAAAAAAAAaY/-sJfitrkITc/s320/berg.jpg)

![img](http://4.bp.blogspot.com/_DMCeUNlrHns/SlmValcCTHI/AAAAAAAAAag/84EqVVCUDW4/s320/punk.jpg)

*[original article](http://onewaytosweden.blogspot.it/2009/07/sabato-di-pioggia-ed-idee.html)*


##Allo stadio con il due per uno
Il ritorno del sole ci ha messo particolarmente di buon umore stamattina ed al risveglio della Silvia che ieri aveva fatto il suo primo turno di guardia notturna all'ospedale (il primo di tre in una settimana... che le garantiranno ben 45 ore di recupero, in pratica una settimana di vacanza aggiuntiva - sono senza parole), siamo usciti per alcuni adempimenti burocratici.

La mia fortuna con gli uffici pubblici (o la scarsa affluenza di pubblico) ci ha garantito zero attesa allo Skatteverket (l'ufficio tasse) dove ci siamo recati per fare la carta d'identità svedese, il secondo passo dopo la ricezione famoso "persornummer". Con poco più di 30 euro avremo una carta d'identità con firma digitale e con tanto di "legittimazione elettronica" che ci permetterà di stampare direttamente dal computer di casa un sacco di documenti e certificati per i quali altrimenti ci si dovrebbe sempre recare negli appositi uffici.

Di seguito siamo passati da Hyresbostader (la grande agenzia comunale proprietaria dell'appartamento dove abitiamo) per ritirare una carta degli sconti riservati agli affittuari. La scoperta dell'esistenza di questa carta è avvenuta in maniera piuttosto curiosa ieri sera verso le sette quando, mentre ce ne stavamo a finestre aperte, abbiamo sentito le grida dei tifosi presenti allo stadio del calcio che è proprio a poche centinaia di metri da qui.

Incuriositi dalla cosa abbiamo controllato sul web di che tipo di partita si trattasse; era la partita di campionato tra IFK Norrköping e Falkenbergs - finita 5:1 - della serie "Superttan" (la nostra serie B nella quale la squadra di casa è retrocessa l'anno scorso). Girovagando nel sito web della squadra del IFK abbiamo scoperto che gli abitanti di Hyresbotader possono assistere alle partite casalinghe con una promozione 2x1: in pratica con 180 corone, poco più di 15 euro, potremo vedere in tribuna le partite del Norrköping grazie appunto alla famosa carta che offre inoltre moltissimi sconti del minimo 10% sui negozi cittadini.

L'ultimo adempimento burocratico della giornata è stata la preparazione delle carte da spedire a Stoccolma per l'iscrizione all'AIRE (Anagrafe degli Italiani all'Estero) ed altre cartacce da rispedire in Italia per non pagare più la tassa dei rifiuti, visto che in Italia non ci abitiamo più !

![img](http://1.bp.blogspot.com/_DMCeUNlrHns/SlyZxBmOpbI/AAAAAAAAAbA/IxT96EChzUQ/s320/Norrk%C3%B6ping.jpg)

*[original article](http://onewaytosweden.blogspot.it/2009/07/allo-stadio-con-il-due-per-uno.html)*


##Uccelli
E' da tempo che volevo parlarvi degli uccelli... dai non c'è nulla da ridere, è solo che il fatto è curioso o per lo meno è particolare e vale la pena di essere raccontato. Ma cominciamo dall'inizio: Norrköping si può considerare una città di mare, ha il porto con le barche e il mare è praticamente vicinissimo o meglio lo è la profonda ansa del Mar Baltico lunga circa 40 chilometri.

La città è attraversata dal fiume Motala che scorre in pieno centro città e che nel passato ne ha decretato il successo della stessa. Infatti l'energia che era possibile trarre dalla forza dell'acqua e la disponibilità di un buon porto sono i fattori che decretarono lo sviluppo della città a partire dal 1600 quando furono costruite le prime industrie ma soprattutto dopo il 1850 quando presero piede le industrie tessili e della produzione della carta.

Oggi è proprio l'IndustriLandskapet, ossia il paesaggio industriale della città (con edifici di fine 1800 ed inizio 1900) una delle maggiori attrazioni culturali e turistiche presenti.

Con il mare vicino è evidente che il numero di uccelli "tipicamente marittimi" come i gabbiani siano presenti in grande numero. La zona dove abitiamo è molto verde ed è caratterizzata dalla presenza di un paio di edifici di dieci piani che rappresentano i punti più elevati dell'area. Il numero di uccelli che durante tutte le ore del giorno  frequenta questa zona è piuttosto elevato (ed in estate il giorno dura parecchie ore ve lo garantisco). Tra gli uccelli più grandi ci sono come vi ho già detto i gabbiani che gareggiano con i corvi alternandosi nella produzione di tutti i tipi di suoni e nel conquistare le postazioni di vedetta più elevate sul bordo del tetto dei due condomini.

Per me, nato e cresciuto in un paese del Friuli ad un tiro di schioppo dal mare Adriatico, quella degli uccelli è una presenza gradita anche se devo dire che alcuni dei primi amici che sono venuti a trovarci ne sono stati particolarmente sorpresi nel sentire i loro "canti" all'alba (ed il sole adesso alla nostra latitudine di 58.6° sorge alle 4:05 !).

Altra curiosità sempre connessa agli uccelli e che oggi ho potuto controllare di persona sono i cestini dell'immondizia. Passeggiando lungo un viale alberato con tanto di panchine ad un certo punto mi sono ritrovato di fronte ad un cestino dal contenuto praticamente svuotato sul prato. La mia sorpresa nel vedere in una città dove tutto mi è sembrato pulito ed ordinato una situazione del genere è stata grande ma è stata anche breve visto che la Silvia mi ha fatto subito notare che si trattava dell'operato degli uccelli che al mattino presto rovistano nei cestini alla ricerca di cibo. Cose da non credere... ovviamente però nulla a che vedere con i più "feroci" uccelli di Hitchcock !

![img](http://1.bp.blogspot.com/_DMCeUNlrHns/Sl9SfAnz3pI/AAAAAAAAAbI/aXEWOiiod9o/s320/birds.jpg)

*[original article](http://onewaytosweden.blogspot.it/2009/07/uccelli.html)*


##Sanità svedese - parte 2
Con oggi ho finito la mia settimana di lavoro notturno al pronto soccorso. Mi immaginavo di arrivare fisicamente distrutta al fine settimana, invece per fortuna la cosa si è rivelata meno peggio del previsto (o sono stata io fortunata). Questa nuova esperienza lavorativa mi dà lo spunto per aggiungere ulteriori riflessioni sulla professione medica e sulla sanità in Svezia:

1. Orari lavorativi. Nel settore pubblico si lavora 40 ore alla settimana, che potrebbero sembrare tante rispetto alle 36 dell'Italia. La differenza la fanno qui gli orari "scomodi", ovvero quando si lavora nei festivi o di notte. In Italia queste ore sono comprese nel normale orario, e vengono pagate una cifra simbolica. Qui sono generosamente retribuite (e giustamente, aggiungo io !). Esempio pratico: questa settimana ho lavorato 3 notti, in tutto ho fatto 46.5 ore (ogni notte dura 15.5 ore). Ebbene, proprio per il fatto che ho lavorato di notte (e qui notte vuol dire dopo le 16.30 di pomeriggio), queste ore mi vengono contate circa il doppio. Il che fa circa 90 ore. Avendone dovute fare 40 per contratto, ne risulta un surplus di 50 ore, che possono essere utilizzate come ferie (ovvero più di una settimana) o essere pagate in denaro. Quest'ultima opzione è quella meno preferita dalla maggior parte dei colleghi. E sinceramente, cosa c'è di maggior valore del tempo libero, da dedicare a se stessi, alla famiglia, ai propri interessi ?

2. Attività degli infermieri, e degli altri operatori sanitari. Qui gli infermieri fanno davvero un sacco di cose che in Italia sono compito dei medici. Questo è possibile perchè gli infermieri sono tanti (in media uno ogni 7 pazienti, di giorno, un po' meno di notte), e ricevono una formazione specifica a seconda del reparto dove lavorano (cardiologia, ematologia, ecc.). Oltretutto, sono ben pagati (non tanto meno di un medico). E, con i medici, lavorano alla pari, senza gerarchie o invidie.

3. Le badanti: figura professionale qui assolutamente inesistente. L'anziano/il malato grave finchè può viene assistito a casa propria, e il comune mette a disposizione del personale di servizio (regolarmente assunto) che lava, stira, pulisce casa, fornisce pasti. Se c'è bisogno di assistenza medica/infermieristica, questa viene fornita su base regolare.

Tutto questo non è gratis, ovviamente, ma ad un costo "politico": per chi non è in grado di pagare, paga lo stato. Nel momento in cui la situazione peggiora e non è più gestibile a domicilio, le case di riposo sono abbastanza numerose. Anche qui, non sono strutture private che costano migliaia di euro al mese...

E con questo per oggi è tutto , alla prossima puntata !

*[original article](http://onewaytosweden.blogspot.it/2009/07/sanita-svedese-parte-2.html)*


##La Svezia vista attraverso i nostri occhi
Viste le richieste di amici e conoscenti abbiamo pensato bene di introdurre nel blog una novità che speriamo piaccia a tutti, l'abbiamo chiamata "La Svezia vista attraverso i nostri occhi". Si tratta di una galleria di fotografie scattate durante la nostra permanenza qui in Svezia. Scorrendo fino in fondo al blog c'è un riquadro con la raccolta in questione.

Per passare da una fotografia all'altra si può, o utilizzare il mouse, oppure dopo aver cliccato su uno dei piccoli riquadri in basso, utilizzare anche la tastiera ('destra' e 'sinistra' per scorrere tra una foto e la successiva ed 'alto' e 'basso' per passare da una serie a quella dopo). Per chi invece si vuole gustare la slideshow (animazione automatica) è sufficiente cliccare sul tastino con la freccia a destra.

*[original article](http://onewaytosweden.blogspot.it/2009/07/la-svezia-vista-attraverso-i-nostri.html)*


##Ore di luce: come sfatare un falso mito
Era da giorni che mi frullava in testa questa cosa, che volevo trovare una soluzione definitiva cercando di sfatare una delle tante credenze popolari che in tutti i campi imperversano sovrane. Questa volta si trattava del fatto che comunemente tutti credono che al nord Europa il numero di ore di luce sia inferiore rispetto a zone geografiche a latitudine inferiore.

Così stamattina ho deciso di dare una spallata alla questione e mi sono detto: io, laureato in astronomia non posso permettere la sopravvivenza di un tale falso mito e così, formule alla mano aiutato da Excel sono giunto alla soluzione definitiva.

Prima di spiegarvi come stanno realmente le cose volevo dare una breve spiegazione su due concetti che sono alla base di tutti i ragionamenti: "la durata del giorno" e "il crepuscolo".

Il numero annuo totale di ore durante le quali il Sole si trova sopra l'orizzonte è uguale su tutti i punti della Terra e corrisponde a 4.380 ore di luce solare diretta. Ovviamente quello che cambia durante le stagioni è la durata del giorno che in estate è più lungo in Svezia e d'inverno è più lungo in Italia.

Il crepuscolo invece è quell'intervallo di tempo che intercorre prima del sorgere del sole e dopo il suo tramonto, durante il quale c'è ancora luce; tale illuminazione viene fornita dalla parte superiore dell'atmosfera che, ancora illuminata dal Sole, ne riflette una parte verso la superficie terrestre.

Esistono tre tipi di crepuscolo: quello "civile", quello "nautico" ed infine quello "astronomico". Il crepuscolo con il quale tutti noi siamo più familiari è sicuramente quello civile che per definizione dura dal tramonto del Sole fino al momento in cui lo stesso non si trova a 6° sotto la linea dell'orizzonte (e viceversa al mattino prima del sorgere).

Durante il crepuscolo civile non è ancora necessario l'utilizzo dell'illuminazione artificiale, si può guidare l'auto senza l'ausilio dei fari in Italia (visto che in Svezia i fari sono obbligatori anche durante il giorno) e, se non c'è foschia, tutti gli oggetti all'orizzonte si possono distinguere nitidamente. In pratica questo significa che la luce è sufficiente sia per condurre qualsiasi attività all'aperto sia per stare in casa senza luci artificiali.

In Italia tutti sappiamo che il crepuscolo (civile) dura circa 30 minuti e questo è più o meno vero. Tecnicamente la durata del crepuscolo dipende sia dalla latitudine del luogo e sia dal giorno dell'anno. In Italia varia di pochi minuti durante l'anno. Per fare un paragone all'equatore, dove tutti i giorni durano 12 ore il crepuscolo dura esattamente 24 minuti. Ma le cose in Svezia sono diverse: qui il crepuscolo varia dai 58 minuti del 21 dicembre agli 81 minuti d'estate.

Afferrati questi due concetti, il resto è in discesa, anche perché i calcoli li ho fatti fare ad Excel.

Prenderò per fare degli esempi concreti tre località: Norrköping in Svezia, Padova e Roma in Italia. Quello che ho fatto è stato semplicemente sommare per le tre località in questione la durata dei due crepuscoli (sia all'alba che al tramonto) di tutti i giorni dell'anno. Il risultato è il seguente.

> Roma: 409,8 ore di crepuscolo totali annue

> Padova: 440,5 ore di crepuscolo totali annue

> Norrköping: 678,8 ore di crepuscolo totali annue

E' ora evidente che il numero di ore di "luce vivibile" qui a Norrköping è, nel complesso dell'anno, superiore di 238 ore rispetto a Padova e di 269 ore rispetto a Roma cifre che, se mediate sulla singola giornata, portano ad una media di 39 minuti di luce al giorno in più rispetto a Padova e di 44 minuti in più rispetto a Roma.

Se qualcuno fosse ancora scettico qui si può trovare il file Excel che ho utilizzato per il confronto. Si possono inserire le coordinate dei due luoghi e divertirsi a piacere. Ovviamente posso fornire i riferimenti scientifici e bibliografici del caso.

In Svezia non solo non c'è meno luce rispetto all'Italia, ma addirittura ne abbiamo ben di più e non poca !

P.S. Le due fotografie sono state scattate rispettivamente al lago Roxen il 16 gennaio alle 17.15 e dalla finestra di casa nostra il 15 luglio alle 23.45.

![img](http://4.bp.blogspot.com/_DMCeUNlrHns/SmXBpK5kaHI/AAAAAAAAAbQ/C7l2lC9lZeU/s320/16gen.jpg)

![img](http://1.bp.blogspot.com/_DMCeUNlrHns/SmXBx6UmsrI/AAAAAAAAAbY/7P1mKXWKTBc/s320/15luglio.jpg)

*[original article](http://onewaytosweden.blogspot.it/2009/07/ore-di-luce-come-sfatare-un-falso-mito.html)*


##Non saper cosa vuole dire l'afa
Tutti i giorni quando mi sveglio al mattino ed accendo il Mac guardo come sarà il tempo in giornata, visto che se uno deve uscire è la soluzione migliore per capire come vestirsi e/o attrezzarsi. Anche per oggi avremo un po' di sole e qualche nuvola ma niente pioggia che però nelle ultime giornate si è fatta sempre vedere, magari verso la fine del pomeriggio, prima di sera. Intendiamoci, non si tratta mai di pioggia "a catinelle" ma di qualche goccia o di pioggerellina.

A sentire anche i nostri amici, quest'anno qui la pioggia non è mai mancata tanto è vero che tutto intorno è molto verde e la Natura ne trae molto beneficio. Ma ovviamente siamo ben lontani dai quantitativi di pioggia a cui ero abituato in Italia. In Veneto quando un temporale imperversa per un'ora è in grado di scaricare anche più di 60 mm di pioggia e non è raro vedere quantitativi di pioggia in una giornata di oltre 100mm anche in pianura. Qui le cose stanno diversamente. La media annua si aggira sui 400-500 mm, roba che in Veneto nemmeno l'arido rodigino è in grado di raggiungere. Sulle montagne venete cadono mediamente oltre 2000 mm di pioggia all'anno (basti pensare ai metri di neve dello scorso inverno) mentre le zone di pianura che vedono meno acqua ricevono comunque 700-800 mm all'anno, quantitativi che comunque sono quasi doppi rispetto a quelli della zona dove abitiamo qui in Svezia.

Ma quando in questi giorni volgo lo sguardo alla Pianura Padana ed alle nove del mattino vedo già 28°C in diverse località, mi consolo e penso a quante persone ora vorrebbero essere qui, magari solo per qualche giorno.

Ieri sulle pianure del nord Italia si sono visti i 36°C e al sud ed isole si sono superati i 40°C. Qui stamattina il termometro segna 18°C e per la giornata dovremmo arrivare a 22-24°C. Quest'anno la temperatura massima è stata 27°C e vi garantisco che si stava veramente bene... mi ricordo quando sono arrivato in macchina dall'Italia per il secondo trasloco ai primissimi giorni del mese, il tempo era stupendo, giornate con sole pieno e temperature fantastiche.

Devo dire che però sto imparando ad apprezzare un po' tutto quello che la Natura passa e come forse qualcuno si ricorda di aver già letto su questo blog, in Svezia c'è un proverbio che dice: "non esiste cattivo tempo, ma solo cattivi vestiti".

Con l'augurio che qualche temporale sulle Alpi possa attenuare l'afa sulle pianure del nord Italia (visto che saranno le uniche regioni a vedere qualche goccia d'acqua), vi saluto e torno a studiare svedese !

*[original article](http://onewaytosweden.blogspot.it/2009/07/non-saper-cosa-vuole-dire-lafa.html)*


##I nostri nuovi mezzi di trasporto
Finalmente, nel bel mezzo di questa stupenda estate scandinava, siamo arrivati alla scelta e all'acquisto delle bici ! Era una cosa che aspettavo da un po', in realtà avrei voluto comprare la mia già in maggio, ma alla fine ho aspettato la dolce metà per sceglierle tutte e due assieme. E così, dopo aver chiesto consiglio a qualche amico esperto, siamo approdati nel negozio di bici più grande della città, dove c'era veramente l'imbarazzo della scelta: bici di tutti i modelli immaginabili e di tutti i prezzi, più una notevole quantità di accessori vari ed eventuali. Non essendoci invece gran scelta di bici usate e in buone condizioni, dopo lunghe meditazioni (e due visite al suddetto negozio) abbiamo finalmente trovato ciò che faceva per noi, con un buon rapporto qualità/prezzo: una bici da donna di colore rosso e una da uomo di colore nero, fiammanti e perfette, di fabbricazione svedese. Cambio a 3 marce e dinamo integrati nel mozzo della ruota, e freno a pedale (non sul manubrio), cosa del tutto nuova per noi (e ci abbiamo messo un po' per abituarci...). 

Siamo stati poi piacevolmente sorpresi da un simpatico servizio offerto gratuitamente dal negozio: sul telaio delle nostre bici è stato inciso il nostro codice fiscale, contro aspiranti ladri (senza contare che l'assicurazione sulla casa copre anche un eventuale furto delle bici).

E così ho iniziato ad andare al lavoro in bici, 15 minuti netti da casa, passando solo per piste ciclabili e mai per strade "normali" :-) E per me, pendolare cronica e abituata ai "servizi" di Trenitalia, andare in bici al lavoro veramente non ha prezzo !

E così ho iniziato ad andare al lavoro in bici, 15 minuti netti da casa, passando solo per piste ciclabili e mai per strade "normali" :-) E per me, pendolare cronica e abituata ai "servizi" di Trenitalia, andare in bici al lavoro veramente non ha prezzo !

E così ho iniziato ad andare al lavoro in bici, 15 minuti netti da casa, passando solo per piste ciclabili e mai per strade "normali" :-) E per me, pendolare cronica e abituata ai "servizi" di Trenitalia, andare in bici al lavoro veramente non ha prezzo !

![img](http://1.bp.blogspot.com/_bRAFJVmBu9U/SmtbwyK4QuI/AAAAAAAAAG0/G6SlM6vXlrk/s320/Bici.jpg)

*[original article](http://onewaytosweden.blogspot.it/2009/07/i-nostri-nuovi-mezzi-di-trasporto.html)*


##La prima gita in bicicletta !
Oggi grande gita in bicicletta per l'inaugurazione dei nuovi mezzi mobili su due ruote arrivati ieri. Dotati della Cykelkarta con tutti gli itinerari suggeriti della zona, ne abbiamo scelto unodi circa una quarantina di chilometri che ci portasse fino allo Göta Kanal. L'impresa sembrava facile sulla carta, ma non è stata semplice nella prima parte del percorso.

Devo premettere una cosa: quando si gira in bici in città è praticamente impossibile condividere la stessa strada con le automobili. Le piste ciclabili qui a Norrköping sono ovunque, un dedalo di strade e stradine che spesso corrono in mezzo ai parchi o tra viali alberati. Una volta fuori città, lungo le strade che collegano i vari paesi, quando la pista ciclabile non può essere qualcosa a sé stante ma deve condividere la stessa sede con la strada normale, è veramente larga rispetto a quelle striminzite strisce di asfalto che in Italia si trovano oltre la riga bianca.

Ma torniamo alla nostra gita; appena lasciato il mondo civile qualche chilometro a sud dell'ospedale dove lavora Silvia, la strada ha iniziato ad inoltrarsi nei boschi in un saliscendi che ci ha messo alla prova e non poco. Le poche case sparse qui e là, si alternavano a qualche fattoria ed agli animali al pascolo, nei tratti in cui il bosco lasciava un po' di spazio ai campi coltivati.

Tutte le nostre fatiche sono state però presto dimenticate quando siamo giunti allo Göta Kanal lungo la ciclabile sterrata che lo costeggia per un lungo tratto. Guardare da vicino il lavoro dei "guardiani" che comandano manualmente le chiuse di legno e ferro per sollevare ed abbassare (dipende dal verso di percorrenza) le barche, è un po' come viaggiare nel tempo. Il guardiano della chiusa di Hulta oggi abita in una casa accanto allo sbarramento e durante il giorno attende le imbarcazioni all'interno di una minuscola casupola che nel 1900 era abitata dal guardiano di allora, Johan Erik Westling con la moglie ed i loro cinque figli.Dopo essere transitati accanto ad una seconda chiusa, abbiamo lasciato il canale ed il percorso, abbandonati definitivamente i boschi, ci ha guidati in un dolce saliscendi (con il vento alle spalle) tra immensi campi coltivati. Qui tra mucche al pascolo e qualche cavallo ci siamo spinti fino alla residenza-castello di Löftstad lussuosa abitazione di una famiglia nobile.Approfittando del bel parco non abbiamo resistito a stenderci con l'immancabile plaid svedese sotto un albero dalla grande chioma e, in completa solitudine, siamo rimasti ad ammirare il blu del cielo macchiato di tanto in tanto da qualche batuffolo di nuvola.Ripensare a quando eravamo in Italia e non riuscivamo quasi mai a prendere la bicicletta per fare qualche bella gita ci fa sembrare oggi tutto questo quasi impossibile e ci spinge a riflettere a quanto sia giusta la nostra scelta di venire a vivere in Svezia !

Tutte le nostre fatiche sono state però presto dimenticate quando siamo giunti allo Göta Kanal lungo la ciclabile sterrata che lo costeggia per un lungo tratto. Guardare da vicino il lavoro dei "guardiani" che comandano manualmente le chiuse di legno e ferro per sollevare ed abbassare (dipende dal verso di percorrenza) le barche, è un po' come viaggiare nel tempo. Il guardiano della chiusa di Hulta oggi abita in una casa accanto allo sbarramento e durante il giorno attende le imbarcazioni all'interno di una minuscola casupola che nel 1900 era abitata dal guardiano di allora, Johan Erik Westling con la moglie ed i loro cinque figli.

Dopo essere transitati accanto ad una seconda chiusa, abbiamo lasciato il canale ed il percorso, abbandonati definitivamente i boschi, ci ha guidati in un dolce saliscendi (con il vento alle spalle) tra immensi campi coltivati. Qui tra mucche al pascolo e qualche cavallo ci siamo spinti fino alla residenza-castello di Löftstad lussuosa abitazione di una famiglia nobile.

Approfittando del bel parco non abbiamo resistito a stenderci con l'immancabile plaid svedese sotto un albero dalla grande chioma e, in completa solitudine, siamo rimasti ad ammirare il blu del cielo macchiato di tanto in tanto da qualche batuffolo di nuvola.

Ripensare a quando eravamo in Italia e non riuscivamo quasi mai a prendere la bicicletta per fare qualche bella gita ci fa sembrare oggi tutto questo quasi impossibile e ci spinge a riflettere a quanto sia giusta la nostra scelta di venire a vivere in Svezia !

![img](http://1.bp.blogspot.com/_DMCeUNlrHns/SmyAgcsFJYI/AAAAAAAAAbg/5k-_F1rXAD4/s320/noibici.jpg)

![img](http://3.bp.blogspot.com/_DMCeUNlrHns/SmyA3oiOrOI/AAAAAAAAAbo/7nlDk_ozm9k/s320/chiusa.jpg)

![img](http://1.bp.blogspot.com/_DMCeUNlrHns/SmyBH7IjBGI/AAAAAAAAAbw/pwR8a5FLeNE/s320/loftstad.jpg)

*[original article](http://onewaytosweden.blogspot.it/2009/07/la-prima-gita-in-bicicletta.html)*


##Una biblioteca al passo con i tempi
Dopo la giornata di ieri all'insegna delle nuvole ed anche della mattinata odierna con un po' di pioggia, nel primo pomeriggio il cielo è ritornato blu. Al ritorno della Silvia dal lavoro (alle 16.30 - sembra impossibile ma è vero) con buona parte del pomeriggio ancora a nostra disposizione, ne abbiamo approfittato per fare un giro per la città ed in biblioteca.

Io non c'era mai stato. La cosa che mi ha colpito, ma forse c'è anche in qualche biblioteca più evoluta in Italia, è stata la modalità con la quale si prendono in prestito i libri. In pratica c'è una macchina automatica che, dopo aver letto il codice della tessera magnetica personale, scannerizza il codice a barre dei libri che occorre darle in pasto. Una volta accettati e risputati fuori una alla volta tutti i libri, alla fine del processo viene prodotto anche uno bello scontrino come promemoria.

Ma l'altra cosa abbastanza moderna è la modalità con la quale si può rinnovare il prestito dei libri; è sufficiente collegarsi al sito web della biblioteca ed una volta effettuato il login con i propri username e password, procedere con il rinnovo. Altre operazioni che ad esempio si possono fare attraverso il sito web, sono scaricare gli audio books e la musica i cui files sono ascoltabili per trenta giorni, poi "scadono" e non sono più utilizzabili, non male davvero.

![img](http://4.bp.blogspot.com/_DMCeUNlrHns/Sm8yVWc9sEI/AAAAAAAAAb4/ZHXPTxI6Dus/s320/Biblioteca.jpg)

*[original article](http://onewaytosweden.blogspot.it/2009/07/una-biblioteca-al-passo-con-i-tempi.html)*


##Monnezza e dintorni: la raccolta differenziata in Svezia
Una delle tante cose che ci hanno colpito quando siamo arrivati qui è stata l'assoluta mancanza di cassonetti della spazzatura lungo le strade. Nonchè, aggiungo, l'assoluta pulizia delle stesse. Ma dove buttano i rifiuti gli svedesi, allora ? E soprattutto, come ?

Nel nostro quartiere, dove tutte le case (compresa la nostra) sono di proprietà di un'agenzia comunale, la raccolta differenziata è a dir poco meticolosa, e i relativi costi sono compresi nell'affitto dell'appartamento (come anche la cura del giardino, il taglio dell'erba e delle siepi, e la pulizia condominiale). 

Al piano terra del nostro condominio ci sono due locali appositamente dedicati, il primo per la raccolta di:

- carta da imballaggio e cartone

- giornali e brochure (attenzione !!! non vanno buttati con la carta di cui al punto sopra, pena severa multa per il condominio, cosa che è successa 3 mesi fa quando il sistema del riciclo è stato riorganizzato e molti hanno confuso i rifiuti buttandoli nel posto sbagliato)

e il secondo per: 

- plastica, dura e morbida

- metallo

- vetro trasparente

- vetro colorato (in un bidone differente, attenzione !)

Inoltre nel giardino ci sono una simpatica "casetta ecologica" per i rifiuti ingombranti e multiple altre piccole casette di legno verdino per l'umido (con sacchetti biodegradabili gentilmente forniti dal comune).

Allego inoltre una foto del buco nella parete di ogni pianerottolo del condominio, in cui gettare il "non riciclabile" (e oggetto di dubbi e speculazioni da parte della sottoscritta, nella prima settimana di soggiorno svedese).

Che fine fanno invece lattine di alluminio e bottiglie di plastica ? Vengono riportate al supermercato, grazie ad un sistema intelligente chiamato PANT: per ogni bottiglia da 2 litri resituita, il supermercato ritorna 2 kr, 1 kr 0 0.5 kr per lattine e bottigliette di plastica più piccole. 

Così passa la voglia di lasciare lattine e bottigliette in ogni dove dopo le gite del week-end...

![img](http://4.bp.blogspot.com/_bRAFJVmBu9U/SnHIr649_KI/AAAAAAAAAG8/cAdjrMGNOR8/s320/RaccoltaDifferenziata.jpg)

*[original article](http://onewaytosweden.blogspot.it/2009/07/monnezza-e-dintorni-la-raccolta.html)*


##Ore di luce: aggiornamento.
Viste le diverse richieste che mi sono giunte sul blog e via mail ho pensato di mettere a disposizione di tutti il file Excel per il calcolo della durata del crepuscolo.

Ho sistemato al meglio il file in modo da renderlo comprensibile a tutti. E' sufficiente inserire le coordinate geografiche (la latitudine) dei due luoghi da confrontare e il gioco è fatto.

Qui potete trovare il file. Ringrazio Antonio Nicoli che ha contribuito con i grafici.

Adesso scappo, qui a Norrköping la giornata è nuvolosa, ci sono 15 gradi ma il tempo migliorerà ed uscirà il sole e così oggi ci apprestiamo a compiere la nostra prima escursione di due giorni in bicicletta.

In pratica si tratta del giro del Lago Roxen con vista e diverse chiuse sullo Göta Kanal e qualche castello. Dormiremo in un bed&breakfast e domani sera saremo di ritorno con nuove avventure da raccontare.

*[original article](http://onewaytosweden.blogspot.it/2009/08/ore-di-luce-aggiornamento.html)*


##Tutt'attorno al lago Roxen: ciò che non uccide fortifica
Eccoci di ritorno dal più lungo giro in bici che mai abbiamo fatto di persona: una 2-giorni nella campagna svedese, tutt'attorno al Roxensjö, uno dei laghi più grandi della regione dell'Östergötland.

Partenza tardino, verso le 11 di ieri, non prima di una visita al negozio di bici per premunirci contro eventuali forature e guasti tecnici. E poi via, in direzione ovest, con un vento contrario di 4 m/s che non ci ha mai abbandonato per tutta la giornata, introducendo un'ulteriore difficoltà.

Il giro prevedeva nella prima giornata un percorso leggermente ondulato nella campagna che si estende a sud del lago fino a Linköping, e poi la risalita della sponda occidentale fino alle famose chiuse di Berg, sullo Göta Kanal, con infine pernottamento in un vandrarhem (una specie di ostello) a Ljungsbro. Quest'ultima località è anche famosa per una grande fabbrica di cioccolato che putroppo (e soprattutto per me) non siamo riusciti a visitare perchè chiusa il week-end.

La seconda giornata consisteva invece nel pedalare lungo boschi e un paesaggio decisamente più ondulato lungo la sponda nord del lago, e successivamente lungo un breve tratto di canale, prima del rientro a casa.

Le soste, soprattutto nella prima giornata, sono state varie, per concederci una tregua dal vento insistente e per ammirare paesaggi, animali e costruzioni lungo il percorso. A Norsholm, all'estremo punto orientale del lago dove quest'ultimo si riduce ad un canale (sempre lo Göta Kanal), ieri ci siamo fermati a pranzare al sacco nei pressi di una delle numerose chiuse che si trovano lungo il canale, che include anche un ponte ferroviario e un ponte stradale, entrambi mobili. E' stato particolarmente divertente vedere la strada girare su se stessa e, cosa ancora più impressionante e al limite della credibilità, la ferrovia piegarsi a 90° per lasciare passare le barche ! Nella mezz'ora che abbiamo trascorso lì, sono passati ben 6 treni, quindi c'è da dire che il coordinamento dev'essere ben preciso e l'azione veloce. Godetevi il video ("ocio" al commento di Gabry non proprio in veneto):






 

Nel pomeriggio, dopo un drive-through nella periferia di Linköping, abbiamo fatto visita ai nostri amici che abitano proprio sulla sponda sud-occidentale del lago, ed abbiamo affrontato (con quadricipiti dalla consistenza ormai marmorea) le ultime salite per chiudere la giornata a 79 Km.

Dopo aver preso possesso della nostra camera, ed ammirato con non poca invidia i nostri vicini che grigliavano l'impossibile nel giardino dell'ostello, ci siamo trascinati (sempre in bici ovviamente) nel centro del paese di Ljungsbro per una meritatissima "pizza" + kebab salad, all'aperto e con il sole ancora alto.

Dopo 12 ore di sonno, alle 9:30 eravamo nuovamente in sella ai nostri mezzi. Al nostro risveglio il primo pensiero è stato in realtà un dubbio: come avrebbero reagito i nostri muscoli una volta scesi dal letto ? L'alternativa più codarda sarebbe stata quella di ritornare a Linköping, caricare le bici sul treno e rientrare mestamente a casa. La seconda ovviamente era quella di proseguire lungo l'itinerario previsto, con l'incognita della consistenza delle salite, e quindi il rischio di "crollare" esausti a metà strada, senza mezzi di trasporto alternativi.

I primi passi nel giardino e la colazione ci hanno confortato, dandoci la giusta carica per proseguire come previsto (anche perché non ce lo saremmo mai perdonati).

In realtà, seppur il percorso fosse più impegnativo dal punto di vista altimetrico rispetto a quello del giorno precedente, l'assenza del vento ha reso il tutto più facile. Il paesaggio, che ieri era solo di campagna con coltivazioni di tutti i tipi ed i colori, oggi era costituito principalmente da boschi con meravigliosa e pressochè costante vista sul lago. Oltre alle canoniche mucche e ai cavalli, oggi abbiamo potuto ammirare anche pecore (bianche e nere), una volpe e tantissimi uccelli tra cui questi due splendidi esemplari di cui non conosciamo il nome (magari qualcuno ci può aiutare):

All'arrivo a casa i km odierni sono stati 63. Per noi, il cui ultimo giro in bici "serio" e comunque non più lungo di un pomeriggio, risaliva a più di 1 anno fa, è stata un po' una scommessa: 142 km tra saliscendi e strade in parte sterrate hanno messo a dura prova le nostre gambe e il nostro apparato cardiovascolare. Ma ne siamo usciti con onore, e molta soddisfazione: oltre alla bella abbronzatura, la nostra condizione "atletica" sta decisamente migliorando (riusciamo ancora ad alzarci tranquillamente dal divano da cui vi stiamo scrivendo !).

![img](http://4.bp.blogspot.com/_DMCeUNlrHns/SnW4qC9kY9I/AAAAAAAAAcA/xEu5j5hfhFg/s320/GiroLagoRoxen.jpg)

![img](http://1.bp.blogspot.com/_DMCeUNlrHns/SnW7YYXQ-mI/AAAAAAAAAco/v_Fv5mEorxg/s320/lylkyrka.jpg)

![img](http://1.bp.blogspot.com/_DMCeUNlrHns/SnW55Td8gBI/AAAAAAAAAcQ/mP95DBAT5Wo/s320/balle.jpg)

![img](http://video.google.com/ThumbnailServer2?app=blogger&contentid=ba7acc1a7682e544&offsetms=5000&itag=w160&sigh=AcEjXYS0B8qAsuwMYOXK-p3iH-Q)

![img](http://3.bp.blogspot.com/_DMCeUNlrHns/SnW6MFSLWPI/AAAAAAAAAcg/arWD6o3Iogs/s320/Panorama.jpg)

![img](http://1.bp.blogspot.com/_DMCeUNlrHns/SnW6Co0bLJI/AAAAAAAAAcY/mRFbI59smmI/s320/uccelli.jpg)

*[original article](http://onewaytosweden.blogspot.it/2009/08/tuttattorno-al-lago-roxen-cio-che-non.html)*


##Il paziente svedese
Il paziente svedese va in ospedale solo se sta veramente molto male. Non usa il pronto soccorso come la succursale del medico di base per risparmiare tempo. Anche perchè lo rispedirebbero indietro.

Il paziente svedese, d'altra parte, non ha paura dell'ospedale: sa che lì si prenderanno cura di lui, e sa di essere in buone mani.Il paziente svedese, anche piuttosto anziano, conosce a menadito tutti i farmaci che prende, e il relativo motivo per cui li prende. Il paziente svedese non conosce a menadito tutti gli effetti collaterali elencati nel bugiardino dei farmaci. E soprattutto, non è convinto di soffrire di persona almeno della metà di questi.Il paziente svedese non ha paura dei prelievi del sangue, nè è terrorizzato da altri esami invasivi. Semplicemente, se sono stati prescritti ci sarà stato pure un motivo. Il paziente svedese non ha la febbre se la temperatura corporea non arriva almeno a 38°C. Il paziente svedese, di fronte ad una diagnosi grave, non reagisce: annuisce, e razionalmente chiede spiegazioni, come se la cosa riguardasse qualcun altro. E questo un po' mi spiazza.Il paziente svedese si fida dell'organizzazione sanitaria pubblica: non deve muovere un muscolo, non deve affannarsi a ritirare referti e a trasportarli da un medico all'altro nè da un ospedale all'altro, e non si imbarca in viaggi della speranza. Al paziente svedese pensa il personale sanitario. Il paziente svedese, soprattutto, si fida dei medici, li rispetta, ed è rispettato. Cosa ormai di altri tempi.

Il paziente svedese, d'altra parte, non ha paura dell'ospedale: sa che lì si prenderanno cura di lui, e sa di essere in buone mani.

Il paziente svedese, anche piuttosto anziano, conosce a menadito tutti i farmaci che prende, e il relativo motivo per cui li prende. 

Il paziente svedese non conosce a menadito tutti gli effetti collaterali elencati nel bugiardino dei farmaci. E soprattutto, non è convinto di soffrire di persona almeno della metà di questi.

Il paziente svedese non ha paura dei prelievi del sangue, nè è terrorizzato da altri esami invasivi. Semplicemente, se sono stati prescritti ci sarà stato pure un motivo. 

Il paziente svedese non ha la febbre se la temperatura corporea non arriva almeno a 38°C. 

Il paziente svedese, di fronte ad una diagnosi grave, non reagisce: annuisce, e razionalmente chiede spiegazioni, come se la cosa riguardasse qualcun altro. E questo un po' mi spiazza.

Il paziente svedese si fida dell'organizzazione sanitaria pubblica: non deve muovere un muscolo, non deve affannarsi a ritirare referti e a trasportarli da un medico all'altro nè da un ospedale all'altro, e non si imbarca in viaggi della speranza. Al paziente svedese pensa il personale sanitario. 

Il paziente svedese, soprattutto, si fida dei medici, li rispetta, ed è rispettato. Cosa ormai di altri tempi.

![img](http://1.bp.blogspot.com/_bRAFJVmBu9U/SnmuTgW3R8I/AAAAAAAAAHE/xAC8BTsC3tA/s320/509653267.jpg)

*[original article](http://onewaytosweden.blogspot.it/2009/08/il-paziente-svedese.html)*


##Italia toccata e fuga
Ho passato quattro giorni in Italia e devo dire che al rientro ieri pomeriggio all'aeroporto di Skavsta ha tirato come una specie di sospiro di sollievo. Non che in Italia, o meglio in Friuli, mi sia trovato male in questa "toccata e fuga italiana", anzi devo dire che incontrare amici e parenti è sempre piacevole quando sei lontano dalla tua vecchia patria, ma rientrare "a casa", qui nella mia nuova patria in Svezia, mi ha ridonato la serenità.

Ebbene sì, da quando lunedì scorso sono atterrato a Treviso e poi ho imboccato l'autostrada A27 e la famigerata A4 per dirigermi verso est, non ho potuto fare a meno di notare alcune cose: la mancanza di verde (e pensare che non mi sto riferendo alle metropoli di Milano o Roma), il traffico, l'afa col termometro che supera i 30°C e la negligenza degli automobilisti nei confronti degli attraversamenti pedonali. Cose alle quali mi ero felicemente disabituato vivendo in quello che ora mi sembra un paradiso terrestre.

E' proprio vero che si abitua molto velocemente alle cose belle e che poi quando queste vengono a mancare le consideri ancor di più. Fortunatamente sono molto conscio di tutto ciò e da quando sono qui ho iniziato ad apprezzarlo molto di più. Ho iniziato a godere delle cose semplici, come il ritornare ad utilizzare gli atlanti stradali su carta al posto del navigatore gps, fare il picnic su un prato invece di cercare un posto "figo" dove pranzare, andare in bicicletta con la sguardo che si perde all'orizzonte invece che incollato alla strada per non finire sotto una macchina.

Sapete qual'è una delle cose per cui adesso qui vale la pena di dire "questo non ha prezzo"? Leggere le solite notizie disastrose sull'Italia dal Corriere.it o la Repubblica.it pensando: "per fortuna sono riuscito a mettere 2.000 chilometri tra me e tutto questo!", ma poi il mio pensiero va a quelli che ogni giorno continuano a lottare tra le mille difficoltà o a quelle persone che ci scrivono le email cercando in noi un aiuto prima di fare il grande salto.

Non è facile mollare tutto e partire come non è facile continuare a lottare ogni giorno, ma ancora una volta non smetterò mai di dire: "se avete un sogno, continuate ad inseguirlo sempre, non mollate mai, prima o poi l'occasione arriva, basta saperla cogliere al volo". 

*[original article](http://onewaytosweden.blogspot.it/2009/08/italia-toccata-e-fuga.html)*


##Un weekend tra santi e re
Una splendida giornata d'estate all'insegna di cultura e natura alla scoperta dell'Östergötaland, in compagnia di Alessandra e Giovanni, ospiti per un paio di settimane: ecco in poche parole il nostro weekend. In due giorni abbiamo percorso quasi 400 chilometri spingendoci sabato ad est verso il mare e domenica ad ovest verso il lago Vättern. Il sole e le temperature intorno ai 26-28 gradi ci hanno riempito di energia, accompagnandoci costantemente nel nostro peregrinare a destra e a sinistra.

Sabato l'intento era quello di visitare  il promontorio che si estende a partire da Norrköping verso est per circa 40 chilometri fino a raggiungere il mare aperto nella località di Arkösund. Un luogo costellato da una miriade di isole e isolotti, molti dei quali riserve naturali ed ai quali in determinati periodi dell'anno non è possibile nemmeno avvicinarsi. Ad Arkösund eravamo determinati a noleggiare dei kayak per poter visitare nel modo migliore quel paradiso di isolotti; purtroppo però bisognava prenotare in anticipo i mezzi di trasporto e così ci siamo dovuti accontentare di un pic-nic in riva al mare appollaiati come gli svedesi su massi e scogli. Qualche temerario locale si rinfrescava pure dalla "calura" tuffandosi in mare, nuotando in mezzo alle anatre e ad altri pennuti.

C'è da dire che qui in Svezia, anche quando si arriva in un luogo "gettonato" non c'è mai la ressa alla quale si è abituati sulle spiagge dell'Adriatico, non devi mai lottare fianco a fianco con il vicino per stendere l'asciugamano o per guadagnarti uno spazio vitale.

Nel pomeriggio di sabato abbiamo percorso lunghi tratti tra boschi e campagne in un continuo dolci saliscendi, finendo a mostrare il funzionamento delle chiuse sullo Göta Kanal ai nostri amici nei pressi di Norsholm.

Per domenica invece il programma prevedeva la visita della bella cittadina di Vadstena sul lago Vättern. Anche se oggigiorno per "città" in Svezia si intendono località con almeno 10.000 abitanti, l'appellativo le era stato donato nel 1400 in quanto località molto importante per il tempo. Infatti Vadstena è famosa per due costruzioni che ivi si trovano ancor oggi. Il monastero di Santa Brigitta del 1350 circa, protettrice di Svezia e dell'Europa ed il castello di Vadstena appunto, uno dei meglio conservati e fatto costruire non meno che dal Re Gustav Vasa nel XVI secolo.

Visitando il museo del monastero e la imponente chiesa in riva al lago, grazie alla splendida ricostruzione storica ci si addentra nel XIV secolo alla scoperta della storia di questa santa e della vita monastica del tempo. Brigitta una donna che, dopo aver partorito otto figli ed in seguito alla morte del marito, si dedicò interamente alla vita religiosa percorrendo in lungo mezza Europa nel suo peregrinare. Morì a Roma nel 1373 dopo aver ottenuto il permesso da Papa Urbano V di fondare un ordine di suore, le brigittine e di costruire un monastero. Una delle sue figlie ne fu la prima badessa. Nel 1999 Papa Giovanni Paolo II elesse Santa Brigida a protettrice d'Europa. 

Di tutt'altro genere invece la storia che sta dietro la costruzione del castello Vadstena voluto dal Re Gustav I Vasa per difendere i territori svedesi dagli attacchi danesi. L'abile guida del castello, una ragazza svedese con tanto di vestito tipico, ci ha fatto strada nelle immense stanze del castello coinvolgendoci con le storie del tempo riguardo al Vasa, re che diede inizio alla scissione della chiesa, confiscandone tutti i beni. Un Re che ha avuto tre mogli ed undici figli.

In particolare dopo la morte della seconda moglie, dalla quale aveva avuto 10 figli in soli 13 anni, Re Gustav ormai quasi sessantenne sposò la terza moglie, una ragazza di 19 anni e di 40 anni più giovane di lui. Le nozze si tennero il 22 agosto 1552 proprio al castello Vadstena dove la giovane sposa arrivò attraversando il lago Vättern in barca. Il suo abito completamente rosso contrastava con l'abito completamente bianco del Re Vasa che, andando incontro alla futura sposa a cavallo percorrendo un viale completamente cosparso di rose cercava, invano, di sembrare più giovane.

Nel resto della giornata abbiamo immerso i piedi nel lago Vättern con l'acqua alla temperatura di 18°C (mentre qualche svedese faceva tranquillamente il bagno), visitato un sito preistorico contraddistinto da una grande ellisse di enormi pietre conficcate a simboleggiare una nave per rientrare infine a Norrköping percorrendo il lato nord del lago Roxen, lo stesso lago che qualche giorno prima avevamo fiancheggiato in bicicletta !

Nel resto della giornata abbiamo immerso i piedi nel lago Vättern con l'acqua alla temperatura di 18°C (mentre qualche svedese faceva tranquillamente il bagno), visitato un sito preistorico contraddistinto da una grande ellisse di enormi pietre conficcate a simboleggiare una nave per rientrare infine a Norrköping percorrendo il lato nord del lago Roxen, lo stesso lago che qualche giorno prima avevamo fiancheggiato in bicicletta !

![img](http://2.bp.blogspot.com/_DMCeUNlrHns/SoAPVTUG92I/AAAAAAAAAdI/EJgRam781RU/s320/arkosund.gif)

![img](http://3.bp.blogspot.com/_DMCeUNlrHns/SoAK941R50I/AAAAAAAAAcw/THBdBWDTa7g/s320/brigida.jpg)

![img](http://1.bp.blogspot.com/_DMCeUNlrHns/SoAMwUA1jiI/AAAAAAAAAdA/lgxEtoQLKD4/s320/vadstena.jpg)

![img](http://4.bp.blogspot.com/_DMCeUNlrHns/SoAMhnS_uXI/AAAAAAAAAc4/l5arBC-7ESQ/s320/vasa.jpg)

*[original article](http://onewaytosweden.blogspot.it/2009/08/un-weekend-tra-santi-e-re.html)*


##Questo è un piccolo passo per l'uomo ma...
Eccoci qua con il nostro nuovo motivo d'orgoglio svedese: una bella carta d'identità elettronica con tanto di chip, foto e firma digitali.

In mezza giornata abbiamo realizzato a tempo di record tutte le seguenti pratiche burocratiche:

a) visita all'ufficio tasse per il ritiro delle nuove carta d'identità e per richiedere informazioni sulle pratiche da fare per l'apertura di una ditta (se dovesse servire si fa tutto via internet senza muoversi da casa);

b) apertura di un conto corrente in banca. Per prima cosa mi hanno chiesto se avevo un documento d'identità valido e con grande orgoglio ho sfoggiato per la mia carta d'identità nuova fiammante. A suo tempo (in aprile) la Silvia aveva incontrato maggiori difficoltà visto che la prima volta non le avevano accettato il passaporto italiano come documento valido... questa volta invece è andato tutto liscio e dopo aver apposto le solite firme avevamo già il conto attivo su internet;

c) passaggio alla scuola di lingue per immigrati dove io ho fatto la domanda per il corso base e la Silvia per un corso di perfezionamento... tempo di attesa massimo: tre mesi, ma molto probabilmente verremo chiamati prima, intanto continua lo studio autonomo della lingua;

d) ritorno a casa per l'attivazione del conto corrente della banca via internet e della E-legitimation. Quest'ultimo si tratta di un certificato elettronico criptato che ti permette di stampare direttamente dal computer di casa una miriade di certificati che altrimenti dovresti andare a chiedere ogni volta nei rispettivi uffici comunali o regionali;

e) mettiamo subito in pratica la E-legitimation stampando un bel certificato per uso patente;

f) compiliamo il modulo (sempre scaricato via internet) per la trasformazione della patente italiana in quella svedese. La mia scadrà ad inizio gennaio 2010 e così abbiamo deciso di procedere con la trasformazione. Da quello che abbiamo letto in giro, dal momento in cui si spedisce la patente originale all'ufficio preposto al momento in cui torna indietro la nuova patente svedese, passano circa tre mesi (ovviamente perché di mezzo ci sono gli uffici in Italia...). Intanto mi sono fatto una bella scansione e stampa a colori della patente originale da tenere sempre con me... 

g) spedizione della raccomandata con il certificato e la patente originale.

Beh direi che aver fatto tutto questo in qualche ora non è proprio male questa "burocrazia informatizzata" svedese !

![img](http://3.bp.blogspot.com/_DMCeUNlrHns/SoOyHNQB9XI/AAAAAAAAAdQ/Ihryd9_59Io/s320/CartaIdentita.jpg)

*[original article](http://onewaytosweden.blogspot.it/2009/08/questo-e-un-piccolo-passo-per-luomo-ma.html)*


##Privacy sì, privacy no... Tasse e dintorni
Ricordate quando in Italia furono pubblicati i dati relativi ai redditi di ognuno, con file scaricabili da internet che sollevarono un polverone di proteste, con conseguente ritiro dei documenti ufficiali ? Ebbene, qui in Svezia poter conoscere reddito, patrimonio, debiti del vicino di casa così come di chiunque altro è una cosa assolutamente normale. Ed è tutto molto semplice. Esistono diversi servizi che, a pagamento, forniscono le informazioni richieste. Il prezzo chiaramente dipende dal numero di informazioni richieste: gratis se si tratta di nome, cognome, indirizzo, data di nascita e stato civile, meno di una decina di euro per vedere tutto il resto. La "vittima" in certi casi viene avvisata di chi ha richiesto le informazioni (quando queste sono molto dettagliate), ma alcuni servizi vengono erogati anonimamente.  

L'abitudine di effettuare queste ricerche è molto diffusa, tanto che i fornitori di servizi (come internet, TV digitale, ecc) la prevedono di regola prima di approvare qualsiasi contratto. 

Personalmente non saprei dire se la cosa sia negativa: di certo l'evasione fiscale è quasi inesistente (non a caso gli svedesi dicono che nella vita solo due cose sono certe: morire e pagare le tasse), e questo sistema di controllo è in un certo modo un deterrente (senza contare il fatto che qui le ricerche del fisco sono implacabili).

Un'ultima cosa: qui gli evasori vanno in galera, per davvero !

![img](http://1.bp.blogspot.com/_bRAFJVmBu9U/SocQ9GCrS9I/AAAAAAAAAHM/O0OgGliZOJ8/s320/evasione-fiscale.jpg)

*[original article](http://onewaytosweden.blogspot.it/2009/08/privacy-si-privacy-no-tasse-e-dintorni.html)*


##Un affollato weekend
Un altro weekend è alle spalle. Ieri abbiamo avuto visite, diciamo pure "le prime" di amici che venivano direttamente dall'Italia in macchina. E le ho definite non a caso le prime perché martedì prossimo, grazie a questo blog, conosceremo una coppia di ragazzi padovani che durante la loro programmazione delle vacanze estive nel nord Europa, hanno deciso proprio di fermarsi una notte qui a Norrköping per incontrarci. Ovviamente questo ci fa molto piacere e li aspettiamo con trepidazione, per ascoltare i loro racconti di viaggio e le impressioni sul grande nord.

Nel frattempo con la piacevole visita della cugina di Silvia con il marito e due figli al seguito (anche loro impegnativi in una vacanza on-the-road nel nord Europa, di quelle che piacciono tanto anche a noi), nella giornata di ieri abbiamo avuto la possibilità di mostrare la nostra città con una piacevole passeggiata in centro e pranzare a Soderköping, la piccola cittadina sullo Göta Kanal a quindici minuti di auto da casa.

Una delle cose più simpatiche della giornata di ieri è stata la sorpresa che ci ha colti, quando seduti a tavola in un bel ristorante con ampio parco, il cameriere, un signor sulla sessantina ci ha offerto i menù in perfetto accento napoletano che ci ha lasciati stupefatti. A fine pranzo stavamo già parlando della sua vita in Svezia (arrivà nel 1984) e della nostra avventura iniziata da qualche mese. Enzo, questo il suo nome, abita anche lui a Norrköping e si lamentava del fatto che non c'erano più persone in città in grado di insegnare l'italiano ai figli loro e delle altre famiglie di italiani che qui hanno dato alla luce la loro prole... che quel paio di insegnanti che c'erano una volta ora sono troppo vecchi... c'è bisogno di forze fresche !

Rientrati in città nel pomeriggio abbiamo "recuperato" alla stazione del treno gli amici che per due settimane sono ospiti da noi (Giovanni ed Alessandra) e che nel frattempo avevano trascorso un periodo a Stoccolma. Tutti assieme non abbiamo perso l'occasione di andare a vedere le seconda più vasta collezione di graffiti sulla roccia della Svezia che risale all'era del bronzo (1800 a.C.).

Si tratta di circa 7000 incisioni rupestri nella roccia dei quali la concentrazione più elevata (1600 circa) si trova ad Himmelstalund, in un grande parco della città di Norrköping disposto lungo il fiume, il sogno di grandi e piccoli. Ieri lo abbiamo percorso per la metà, giocando a pallone con il più piccolo della compagnia, mentre le poche presenza umane si perdevano all'orizzonte, chi provando qualche colpo di golf, chi facendo jogging e nella sua grandezza il parco ci è sembrato veramente grande: infatti è un lungo rettangolo di erba con i lati di 1 km x 400 metri !

![img](http://2.bp.blogspot.com/_DMCeUNlrHns/SokKfoKoDuI/AAAAAAAAAdg/zxDKEYDzwMM/s320/cascata.jpg)

![img](http://1.bp.blogspot.com/_DMCeUNlrHns/SokJKsWfXaI/AAAAAAAAAdY/8409zJmn8ZI/s320/Himmelstalund_i_Norrk%C3%B6ping,_den_25_april_2007,_bild_10.jpg)

*[original article](http://onewaytosweden.blogspot.it/2009/08/un-affollato-weekend.html)*


##Così antico, così moderno...
Ecco un luogo molto amato dagli svedesi, nonché piuttosto comune nelle case estive di vacanza: il gabinetto esterno. Non solo esterno, ma anche comune: giusto così, se vi sentite soli e avete voglia di scambiare quattro chiacchiere durante questo fondamentale ed inevitabile momento di relax... Attenzione alla puzza però !

![img](http://3.bp.blogspot.com/_bRAFJVmBu9U/Sorbk6unzPI/AAAAAAAAAHU/IZzYTEerDNA/s320/Istantanea+2009-08-18+18-42-08.jpg)

![img](http://1.bp.blogspot.com/_bRAFJVmBu9U/SorbxvAmU5I/AAAAAAAAAHc/AssSAIdhxW0/s320/Istantanea+2009-08-18+18-42-53.jpg)

*[original article](http://onewaytosweden.blogspot.it/2009/08/cosi-antico-cosi-moderno.html)*


##Nuovi amici e nuova bandiera
Oggi c'è stato un altro piccolo angolo di Veneto che è entrato nella nostra nuova casa svedese. Delle bottiglie di vino, tra cui un Fior d'Arancio dei Colli Euganei che mi ricorda tanto il nostro punto di partenza, l'inizio della storia di questo blog.

Qualcuno si chiederà cosa c'è di strano... nulla, se non che queste bottiglie si sono fatte un bel viaggetto in macchina da Padova fino a Copenaghen, Oslo, Stoccolma e stamattina sono approdate a Norrköping. E con loro sono arrivati anche due nostri nuovi amici, che hanno deciso di spendere le loro vacanze estive nel modo che personalmente ritengo essere il migliore: on-the-road.

Chiara e Marco, questi i loro nomi, nelle loro innumerevoli tappe nei paesi nordici, hanno scelto, spinti dalla curiosità che i nostri racconti hanno instillato in loro, proprio Norrköping come una di queste tappe. Abbiamo trascorso delle belle ore assieme, parlando dei loro progetti futuri che prevedono una fuga all'estero e delle motivazioni che hanno spinto noi a venire quassù.

Nel pomeriggio, mentre i nuovi arrivati si gustavano la città in una splendida giornata di sole e cielo blu, Ale e Giovanni (gli ospiti oramai "veterani") rientravano dalla loro gita in bicicletta con l'omaggio di bandierina svedese che ora ha trovato la giusta collocazione sul terrazzo di casa. E poi ho avuto l'occasione di fare nuove conoscenze.

Infatti oggi era l'ultimo giorno disponibile per prendere visione di un appartamento nella torre di fronte alla nostra abitazione. Vi chiederete perché andiamo in cerca di un appartamento quando abitiamo nel nostro da soli pochi mesi...In verità l'alloggio non è per noi, ma bensì per Giulia e Marco, i nostri amici padovani che tra ottobre e novembre faranno anche loro il grande salto. Il sistema di ricerca degli appartamenti da loro usato è stato lo stesso utilizzato da noi (Hyresbostader) a suo tempo e prevede che l'appartamento venga mostrato solo a quattro-cinque persone interessate.E nella visita dell'appartamento ho conosciuto gli attuali inquilini. Una giovane coppia inglese con due figli di 10 e 14 anni e un bel maremmano bianco che vive in Svezia da 4 anni. Ci siamo scambiati numeri di telefono con l'intento di trovarci presto tutti assieme, visto che la Silvia oggi lavorava in ospedale e non ha potuto conoscere i nuovi amici d'Inghilterra !La Svezia continua giorno dopo giorno a riservarci piccole piacevoli sorprese...

Infatti oggi era l'ultimo giorno disponibile per prendere visione di un appartamento nella torre di fronte alla nostra abitazione. Vi chiederete perché andiamo in cerca di un appartamento quando abitiamo nel nostro da soli pochi mesi...

In verità l'alloggio non è per noi, ma bensì per Giulia e Marco, i nostri amici padovani che tra ottobre e novembre faranno anche loro il grande salto. Il sistema di ricerca degli appartamenti da loro usato è stato lo stesso utilizzato da noi (Hyresbostader) a suo tempo e prevede che l'appartamento venga mostrato solo a quattro-cinque persone interessate.

E nella visita dell'appartamento ho conosciuto gli attuali inquilini. Una giovane coppia inglese con due figli di 10 e 14 anni e un bel maremmano bianco che vive in Svezia da 4 anni. Ci siamo scambiati numeri di telefono con l'intento di trovarci presto tutti assieme, visto che la Silvia oggi lavorava in ospedale e non ha potuto conoscere i nuovi amici d'Inghilterra !

La Svezia continua giorno dopo giorno a riservarci piccole piacevoli sorprese...

![img](http://3.bp.blogspot.com/_DMCeUNlrHns/SowSwo8KEKI/AAAAAAAAAdw/V4b60rvFGlg/s320/bandiera.jpg)

![img](http://2.bp.blogspot.com/_DMCeUNlrHns/SowMszio0TI/AAAAAAAAAdo/5Ouv2nJy3LU/s320/duaremma.jpg)

*[original article](http://onewaytosweden.blogspot.it/2009/08/nuovi-amici-e-nuova-bandiera.html)*


##Serata di relax in riva al lago
Quello di ieri pomeriggio è stato uno di quei momenti che quando sei avvolto dallo stress del lavoro e della vita in città (cose che comunque noi abbiamo dimenticato da un pezzo) desideri più di ogni cosa.

Tramite un amico italiano attore e registra di teatro che tanto ama la Svezia abbiamo conosciuto una coppia svedese di mezza età e dopo averli ospitati tutti a cena a casa nostra alcune sere fa, ieri abbiamo fatto noi visita a loro. Una coppia che possiamo dire vivere in perfetta sintonia con la Natura; casa costruita a partire da una piccola capanna in legno su uno sperone roccioso della sponda orientale del lago Ensjön, un piccolo laghetto di 2 x 1 km appena fuori dal centro di Norrköping, verso sud.

Lei fa del teatro per bambini e conosce bene l'italiano, lui lavora in ospedale, una passione per il kayak, per la musica, per la lettura... due figli ormai grandi che studiano e lavorano altrove... ogni giorno al lavoro in bicicletta, estate ed inverno, sole o pioggia. Sanno cosa vuol dire usare l'auto solo da tre anni, ma è stata acquistata soprattutto per trasportare il kayak oltre il confine del lago, fino al mare.

Tra i diversi racconti e le storie di vita vissuta ce ne siamo stati accomodati sulla veranda-terrazzo in legno per quasi tre ore, a sorseggiare un delizioso vino bianco neozelandese e a spiluccare pane fatto in casa e formaggio Piave (si quello veneto ! - lei è una grande appassionata di formaggi italiani). Il sole piano piano, con una pendenza che solo al nord può essere così dolce, ci ha regalato un tramonto spettacolare, mentre la superficie del lago si increspava sotto qualche soffio di vento; uno rumoroso stormo di oche in formazione di volo ha attraversato il nostro campo visivo e noi, come bambini non abituati a tali spettacoli, con il naso in su a scattare foto.

Anche Alessandra e Giovanni, giunti alla loro ultima serata svedese (stamattina infatti sono ripartiti per la "surriscaldata" Italia), hanno apprezzato oltremodo questi momenti di assoluta tranquillità e piacevole compagnia, tra storie poche conosciute di Astrid Lindgren e la sua Pippi Långstrump (Pizzi Calzelunghe) e discussioni sulla Svezia di oggi e di ieri.

I protagonisti del video mi perdoneranno questa intrusione, ma penso che solo così si possa gustare, anche per pochi secondi, la magnifica atmosfera che abbiamo vissuto ieri sera.

![img](http://4.bp.blogspot.com/_DMCeUNlrHns/So5SDgCpjXI/AAAAAAAAAd4/lmYzD6MvTlw/s320/SNC00143.jpg)

*[original article](http://onewaytosweden.blogspot.it/2009/08/serata-di-relax-in-riva-al-lago.html)*


##Olanda, Germania e Italia
E' giunta anche per noi l'ora delle vacanze, anche se saranno brevi per ora. L'obiettivo è rientrare in Italia per il matrimonio del mio testimone di nozze (dove sarò a mia volta testimone) che si terrà in Friuli. Ma prima ci sarà il tempo per andare a trovare due amici.

Il primo incontro lo faremo oggi pomeriggio in Olanda vicino ad Utrecht, dove abita un mio nuovo amico, conosciuto quest'anno negli Stati Uniti d'America durante il progetto di ricerca sui tornado denominato VORTEX2. Abbiamo trascorso 50 giorni fianco fianco dividendo tutte le grandi emozioni che il progetto sul campo ci ha regalato.

Il secondo incontro avverrà la prossima settimana poco ad est di Colonia in Germania, dove andremo a trovare un'amica della Silvia con marito e bimbo di sei mesi in pancia.

Nel frattempo avremo il tempo per visitare anche un po' di Olanda !

*[original article](http://onewaytosweden.blogspot.it/2009/08/olanda-germania-e-italia.html)*


##La piu' alta densita' di popolazione in Europa
Abbiamo trascorso una splendida domenica d'estate ad Amsterdam, in una citta' invasa da turisti dove abbiamo nuovamente iniziato a sentire parlare italiano. L'impatto con l'Olanda per noi e' una specie di ritorno ai ritmi accelerati del "vecchio continente". Qui ci si rende veramente conto che la densita' di popolazione in Olanda e' la piu' alta d'Europa con 397 abitanti per chilometro quadrato e la 23a al mondo comprese citta' come San Marino, Citta' del Vaticano e Singapore.

L'Italia a confronto e' 55a e la nostra Svezia per fortuna e' al 188mo posto con soli 20 abitanti per chilometro quadrato.

Una folla sconfinata e multietnica quella a passeggio per i viali e i ponti di Amsterdam. In Olanda abbiamo visitato due grandi citta' fino ad ora: la capitale ed Utrecht e girare in auto, nonostante il preziosissimo supporto del navigatore satellitare, non e' proprio la cosa piu' semplice del mondo e tra l'altro molto lenta a causa dell'incredibile numero di semafori.

Fortunatamente gli olandesi cercano di organizzarsi con dei grandi parcheggi a silos in pieno centro, peccato pero' che il costo sia a dir poco proibitivo: 26 euro per una notte !

"Ma la Svezia e' cara", questa e' una tipica frase che ci sentiamo ripetere spessissimo... qui in Olanda ci sembra che la vita sia piu' costosa rispetto a quanto siamo abituati noi a Norrkoeping.

Dopo il ritmo accelerato delle citta' oggi cerchiamo di riappropriarci di un po' di Natura e di verde che tanto ci manca: meta la costa del Mare del Nord e il grande delta del sud, dove avremo la possibilita' di vedere i tipici paesaggi a cui siamo tutti abituati dalle pagine dei libri di geografia o delle guide turistiche: mulini a vento e tulipani.

*[original article](http://onewaytosweden.blogspot.it/2009/08/la-piu-alta-densita-di-popolazione-in.html)*


##Italia: bastano 12 ore per "arrabbiarsi"
Vorrei raccontare cose belle, come la nostra piccola vacanza in Europa, ma vista la scarsità di tempo e il fatto che stiamo sfruttando la connessione e il computer gentilmente messi a disposizione dai nostri amici Chiara e Massimo, sarò rapido e conciso giusto per sfogarmi un attimo. Da lunedì poi saremo nuovamente a Casa in Svezia e avremo tutto il tempo per raccontare meglio la nostra esperienza tra Olanda, Belgio e Germania.

Quello che vorrei esprimere qui ora è il mio disappunto: sono bastate 12 ore in Italia per farci "incavolare".

Primo episodio: avevo un piccolo rimborso di 19 euro da parte del gestore dell'acquedotto in Italia da ritirare in banca tramite un assegno; scadenza dell'assegno 25 agosto, nessuna possibilità di concedere deleghe per il ritiro.

Vado in banca, spiegando che ero rientrato solo stamattina dalla Svezia e che avevo appena visto l'assegno quindi. L'impiegato mi dice che essendo l'assegno non trasferibile e scaduto per poterlo incassare mi avrebbero trattenuto 15 euro. Ma mi prendete in giro?

Secondo episodio: Silvia trascorre la mattina a Padova per salutare colleghi in ospedale poi tenta un rientro in treno ma il treno viene soppresso dopo che lo aveva atteso inutilmente un'ora!!!

Per fortuna domenica sera c'è un aereo che ci aspetta... Italia, per un pò di mesi non ci vedrai !

Chiediamo a tutti coloro che ci hanno scritto in privato o tramite dei commenti sul blog di pazientare finché rientreremo in Svezia, domenica sera. poi risponderemo a tutti.

 

*[original article](http://onewaytosweden.blogspot.it/2009/08/italia-bastano-12-ore-per-arrabbiarsi.html)*


##Un matrimonio e via...
Quella appena passata è stata per noi la prima vera occasione di trascorrere una settimana lontani dalla nostra casa svedese ed anche dalla Svezia stessa, per una vacanza che abbiamo passato tra Olanda, Germania ed Italia.

Avremo sicuramente l'occasione per parlare un po' delle nostre brevi vacanze europee che ci hanno offerto anche degli spunti di riflessione ed un'altra occasione per valutare se la decisione che abbiamo preso diversi mesi fa (quella di trasferirci in Svezia) sia stata giusta oppure no.

Nel post precedente mi ero sfogato su degli inconvenienti che mi avevano innervosito al rientro in Italia, ma sono contento di aver stimolato anche degli interessanti commenti. Ho avuto anche modo di sentire dalla voce di amici ulteriori considerazioni sui post più accesi di questi mesi e così prossimamente dedicherò un post per rispondere alla questione emigrare si/emigrare no, spiegando il mio punto di vista personale.

Per fortuna però il weekend italiano, dopo gli iniziali inceppi burocratici è filato tutto perfettamente liscio. Abbiamo trascorso una bella serata assieme ad amici riassaporando il gusto di un'ottima pizza italiana (a Norrköping purtroppo c'è una sola pizzeria italiana con un vero pizzaiolo italiano, il resto sono tutte pizzerie-kekab gestite da personale turco) e cosa ancor più bella, sabato abbiamo partecipato ad un bellissimo matrimonio, sul Collio friulano.

Nonostante qualche goccia di pioggia, un paio di tuoni ed uno splendido arcobaleno, tutto si è svolto nel migliore dei modi e grazie alla privilegiata "postazione" da testimone, ho potuto assaporare tutti i dettagli e le sottili sfumature della giornata.

Una giornata che ha permesso a me ed alla Silvia, di rivivere tutte le emozioni di quel 21 giugno di poco più di un anno fa, quando anche noi ci siamo sposati, in una giornata che ricordiamo sempre con immensa gioia.

Ieri sera abbiamo nuovamente abbandonato il traffico del rientro nell'autostrada Venezia-Trieste per imbarcarci nel solito volo Ryanair della domenica sera che ci ha riportato qui.

La Svezia ci ha accolta con il buio della notte ma i 60 chilometri che separano l'aeroporto di Skavsta da casa nostra, sono scivolati sotto le ruote del Discovery in un lampo, vuoi per il paesaggio illuminato dalla Luna che appoggiata sulla cima degli alberi che fitti costeggiano l'autostrada sembrava enorme, vuoi per la piacevole scarsità di macchine (in tutto il tragitto ci hanno sorpassato solo un paio di autovetture e devo dire che non ho mai superato il limite di 110 km/h !).

![img](http://4.bp.blogspot.com/_DMCeUNlrHns/SpvSprk0nqI/AAAAAAAAAeA/y2fXs9GhKRs/s320/pizza.jpg)

![img](http://3.bp.blogspot.com/_DMCeUNlrHns/SpvSvVCcs9I/AAAAAAAAAeI/NSmGYwg_nbE/s320/matrimonio.jpg)

*[original article](http://onewaytosweden.blogspot.it/2009/08/un-matrimonio-e-via.html)*


##Conversione patente: non prima di 6 mesi
I nodi (della patente) arrivano al pettine. Stamattina ha ricevuto una telefonata da un impiegato dell'ufficio preposto alla conversione della mia patente italiana in quella svedese che in perfetto inglese mi ha spiegato i tre problemi che ci sono relativamente alla mia pratica.

Problema 1: chi è residente da meno di 6 mesi non può convertire la sua patente; io sono residente dall'inizio di luglio cosicché dovrò aspettare fino alla fine dell'anno.

Problema 2 (risolto in parte): prima di inviare la mia patente all'ufficio ne avevo fatto una scansione e successiva copia a colori che è sufficiente per guidare in Svezia. La polizia infatti è in grado di collegarsi agli archivi del Länsstyrelsen controllando così che la mia patente originale è in quell'ufficio e che è in corso la pratica di conversione. Cosa diversa se invece si vuole guidare all'estero. Così, visto che prima della fine dell'anno avremo bisogno di guidare al di fuori dei confini della Svezia, l'impiegato mi ha gentilmente spiegato che mi ritorneranno la patente originale giusto per il tempo che mi servirà all'estero, poi dovrò riportargliela per completare le pratiche.

Problema 3: ad inizio dicembre probabilmente cambierà l'ufficio preposto alla conversione delle patenti e, a sentire l'impiegato, ad oggi ancora non sanno se sarà il suo ufficio a sbrigare le pratiche in sospeso o se sarà il nuovo.

Ad ogni modo, nonostante questi inghippi, l'impiegato è stato molto gentile e mi ha fornito piena disponibilità nel risolvere la questione nel migliore dei modi, nel frattempo guiderò con la mia bella fotocopia a colori...

*[original article](http://onewaytosweden.blogspot.it/2009/09/conversione-patente-non-prima-di-6-mesi.html)*


##Chi sono i nostri lettori?
Abbiamo pensato che fosse carino cercare di capire meglio chi sono i nostri lettori, chi si "nasconde" dall'altra parte del computer. Alcuni di loro li conosciamo perché sono amici di vecchia data, ex colleghi o parenti, alcuni li abbiamo incontrati virtualmente grazie ai commenti e alle mail che ci lasciano o spediscono; in alcuni casi queste conoscenze virtuali si sono trasformati in incontri veri e propri, proprio grazie al blog. Ma molti sono anche quelli che ci leggono solamente.

Oggi ci rivolgiamo a tutti con un sondaggio completamente anonimo con il quale avremo un'idea migliore sull'età dei lettori. Potremo sicuramente fare delle considerazioni interessanti collegate all'argomento trattato dal blog. Invitiamo quindi tutti ad aderire al sondaggio !

Inoltre vi chiediamo quali secondo voi potrebbero essere degli argomenti interessanti, collegati alle tematiche trattate sul blog, su cui realizzare altri sondaggi nel futuro, potrebbe essere uno strumento interessante per sviluppare la discussione sul blog.

*[original article](http://onewaytosweden.blogspot.it/2009/09/chi-sono-i-nostri-lettori.html)*


##Svezia-Italia al confronto: l'automobile
Con questo post inauguriamo una serie di discussioni dove cercheremo di mettere a confronto l'Italia e la Svezia su diversi argomenti. Ovviamente non pretendiamo di dare una visione completa nè esaustiva di quanto andremo ad affrontare ma porteremo solo il nostro punto di vista e quindi saranno ben accetti commenti, precisazioni, suggerimenti.

Oggi parliamo di: automobile.Partiamo con il significato che l'automobile ha per le persone che la usano. In Svezia l'automobile è fondamentalmente un mezzo di trasporto e gli svedesi non sono molto inclini a spendere un mucchio di corone o ad indebitarsi per avere una macchina lussuosa. L'automobile in Svezia non è vissuta come uno status-symbol. Il numero di SUV che si vedono in giro è molto inferiore rispetto a quello a cui eravamo abituati in Italia. Anche i fuoristrada sono pochi e di vecchi Discovery come il nostro in giro per Norrköping ne ho visti solo un paio.Il fatto che l'auto non sia uno status-symbol fa sì che purtroppo le macchine siano spesso piuttosto sporche; questo non vuol dire che gli svedesi non lavano le automobili (gli autolavaggi ci sono anche qui) ma generalmente c'è meno cura verso l'estetica dell'auto, soprattutto d'inverno quando le strade diventano piuttosto polverose.Ovviamente le marche più diffuse sono quelle di casa come "Volvo" e "Saab", ma non mancano anche le classiche tedesche o giapponesi. Molto meno sono le "Punto" che si vedono in giro, mentre un'Alfa Romeo non passa assolutamente inosservata.Ma qual è l'automobile e la sua dotazione tipo in Svezia? Io mio sono fatto un'idea ormai abbastanza precisa di essa: l'auto sicuramente è di tipo familiare. Sul davanti dell'auto possono prendere posto tre-quattro fari di profondità, spesso di generose dimensioni. Sul tettuccio invece è agganciato un "guscio" portatutto. Tantissime sono le auto che poi sul posteriore hanno il gancio di traino al quale gli svedesi ci attaccano di tutto, dai carrelli per fare il trasloco della casa (e che si possono noleggiare alle stazioni di servizio), al carrello per trasportare la barca, il cavallo, la moto o perché no anche la roulotte.Per quanto riguarda i colori, non penso ci sia un colore che la spunta sugli altri (mentre in Italia mi sembra che il grigio vada per la maggiore) e non sono la maggioranza le automobili metallizzate.E in Italia qual è la macchina tipo? Così su due piedi non riesco a farmi un'idea generale, magari coloro che vivono nelle grandi città come Milano e Roma potrebbero dare dei suggerimenti...Un'altra particolarità che differenzia a suo modo l'Italia dalla Svezia è l'uso di macchine di altri tempi. In Italia non è raro vedere d'estate o nei weekend di bel tempo qualche appassionato uscire con l'auto d'epoca o magari con una macchina vecchia ben restaurata. Qui c'è anche una parola in inglese che serve per descrivere l'andare in giro con un'auto o una moto per il solo piacere di farlo, senza una meta precisa: "cruising".Quello che abbiamo notato qui durante quest'estate è l'utilizzo di vecchie macchine americane degli anni '50 e '60, di quelle per intenderci che si vedono nei film americani di una volta o in giro per Cuba, insomma auto dai colori sgargianti e spesso con le famose "pinne".Moltissime macchine poi hanno il seggiolino per i bimbi, ma questo viene agganciato anche a rovescio (rivolto verso il posteriore) al sedile anteriore.

Oggi parliamo di: automobile.Partiamo con il significato che l'automobile ha per le persone che la usano. In Svezia l'automobile è fondamentalmente un mezzo di trasporto e gli svedesi non sono molto inclini a spendere un mucchio di corone o ad indebitarsi per avere una macchina lussuosa. L'automobile in Svezia non è vissuta come uno status-symbol. Il numero di SUV che si vedono in giro è molto inferiore rispetto a quello a cui eravamo abituati in Italia. Anche i fuoristrada sono pochi e di vecchi Discovery come il nostro in giro per Norrköping ne ho visti solo un paio.Il fatto che l'auto non sia uno status-symbol fa sì che purtroppo le macchine siano spesso piuttosto sporche; questo non vuol dire che gli svedesi non lavano le automobili (gli autolavaggi ci sono anche qui) ma generalmente c'è meno cura verso l'estetica dell'auto, soprattutto d'inverno quando le strade diventano piuttosto polverose.Ovviamente le marche più diffuse sono quelle di casa come "Volvo" e "Saab", ma non mancano anche le classiche tedesche o giapponesi. Molto meno sono le "Punto" che si vedono in giro, mentre un'Alfa Romeo non passa assolutamente inosservata.Ma qual è l'automobile e la sua dotazione tipo in Svezia? Io mio sono fatto un'idea ormai abbastanza precisa di essa: l'auto sicuramente è di tipo familiare. Sul davanti dell'auto possono prendere posto tre-quattro fari di profondità, spesso di generose dimensioni. Sul tettuccio invece è agganciato un "guscio" portatutto. Tantissime sono le auto che poi sul posteriore hanno il gancio di traino al quale gli svedesi ci attaccano di tutto, dai carrelli per fare il trasloco della casa (e che si possono noleggiare alle stazioni di servizio), al carrello per trasportare la barca, il cavallo, la moto o perché no anche la roulotte.Per quanto riguarda i colori, non penso ci sia un colore che la spunta sugli altri (mentre in Italia mi sembra che il grigio vada per la maggiore) e non sono la maggioranza le automobili metallizzate.E in Italia qual è la macchina tipo? Così su due piedi non riesco a farmi un'idea generale, magari coloro che vivono nelle grandi città come Milano e Roma potrebbero dare dei suggerimenti...Un'altra particolarità che differenzia a suo modo l'Italia dalla Svezia è l'uso di macchine di altri tempi. In Italia non è raro vedere d'estate o nei weekend di bel tempo qualche appassionato uscire con l'auto d'epoca o magari con una macchina vecchia ben restaurata. Qui c'è anche una parola in inglese che serve per descrivere l'andare in giro con un'auto o una moto per il solo piacere di farlo, senza una meta precisa: "cruising".Quello che abbiamo notato qui durante quest'estate è l'utilizzo di vecchie macchine americane degli anni '50 e '60, di quelle per intenderci che si vedono nei film americani di una volta o in giro per Cuba, insomma auto dai colori sgargianti e spesso con le famose "pinne".Moltissime macchine poi hanno il seggiolino per i bimbi, ma questo viene agganciato anche a rovescio (rivolto verso il posteriore) al sedile anteriore.

Oggi parliamo di: automobile.

Partiamo con il significato che l'automobile ha per le persone che la usano. In Svezia l'automobile è fondamentalmente un mezzo di trasporto e gli svedesi non sono molto inclini a spendere un mucchio di corone o ad indebitarsi per avere una macchina lussuosa. L'automobile in Svezia non è vissuta come uno status-symbol. Il numero di SUV che si vedono in giro è molto inferiore rispetto a quello a cui eravamo abituati in Italia. Anche i fuoristrada sono pochi e di vecchi Discovery come il nostro in giro per Norrköping ne ho visti solo un paio.

Il fatto che l'auto non sia uno status-symbol fa sì che purtroppo le macchine siano spesso piuttosto sporche; questo non vuol dire che gli svedesi non lavano le automobili (gli autolavaggi ci sono anche qui) ma generalmente c'è meno cura verso l'estetica dell'auto, soprattutto d'inverno quando le strade diventano piuttosto polverose.

Ovviamente le marche più diffuse sono quelle di casa come "Volvo" e "Saab", ma non mancano anche le classiche tedesche o giapponesi. Molto meno sono le "Punto" che si vedono in giro, mentre un'Alfa Romeo non passa assolutamente inosservata.

Ma qual è l'automobile e la sua dotazione tipo in Svezia? Io mio sono fatto un'idea ormai abbastanza precisa di essa: l'auto sicuramente è di tipo familiare. Sul davanti dell'auto possono prendere posto tre-quattro fari di profondità, spesso di generose dimensioni. Sul tettuccio invece è agganciato un "guscio" portatutto. Tantissime sono le auto che poi sul posteriore hanno il gancio di traino al quale gli svedesi ci attaccano di tutto, dai carrelli per fare il trasloco della casa (e che si possono noleggiare alle stazioni di servizio), al carrello per trasportare la barca, il cavallo, la moto o perché no anche la roulotte.

Per quanto riguarda i colori, non penso ci sia un colore che la spunta sugli altri (mentre in Italia mi sembra che il grigio vada per la maggiore) e non sono la maggioranza le automobili metallizzate.

E in Italia qual è la macchina tipo? Così su due piedi non riesco a farmi un'idea generale, magari coloro che vivono nelle grandi città come Milano e Roma potrebbero dare dei suggerimenti...

Un'altra particolarità che differenzia a suo modo l'Italia dalla Svezia è l'uso di macchine di altri tempi. In Italia non è raro vedere d'estate o nei weekend di bel tempo qualche appassionato uscire con l'auto d'epoca o magari con una macchina vecchia ben restaurata. Qui c'è anche una parola in inglese che serve per descrivere l'andare in giro con un'auto o una moto per il solo piacere di farlo, senza una meta precisa: "cruising".

Quello che abbiamo notato qui durante quest'estate è l'utilizzo di vecchie macchine americane degli anni '50 e '60, di quelle per intenderci che si vedono nei film americani di una volta o in giro per Cuba, insomma auto dai colori sgargianti e spesso con le famose "pinne".

Moltissime macchine poi hanno il seggiolino per i bimbi, ma questo viene agganciato anche a rovescio (rivolto verso il posteriore) al sedile anteriore.

![img](http://4.bp.blogspot.com/_DMCeUNlrHns/SqEd9nGe_wI/AAAAAAAAAec/xxgaxE3-788/s320/auto.jpg)

*[original article](http://onewaytosweden.blogspot.it/2009/09/svezia-italia-al-confronto-lautomobile.html)*


##Come risparmiare grazie alla scarsa efficienza... italiana
Stamattina i miei genitori sono ritornati in Italia dopo aver trascorso per la prima volta una settimana qui da noi in Svezia. Sono venuti per vedere il posto, visto che non vi erano mai stati qui dal nostro trasferimento. Anche loro, come tutti gli amici che ci hanno fatto visita in questi giorni (ed adesso aspettiamo Ale ed Elisa, i novelli sposi...), sono rimasti piacevolmente sorpresi dal paese che qui hanno trovato.Grazie alle nostre biciclette ed al clima della tarda estate svedese, si sono potuti godere la città ed i dintorni. Non so quante volte mio papà si è mangiato la lingua a vedere il verde dei prati e dei giardini ripensando al loro giardino italiano che è mezzo bruciacchiato dal sole... me li vedo ancora con il naso dentro le staccionate dei giardini a fare foto ed a morire d'invidia !Ma il vero motivo per cui oggi ho deciso di scrivere queste righe è il seguente: la scorsa domenica, 30 agosto, lasciavamo l'Italia dall'aeroporto di Treviso dopo esservi giunti a bordo dell'automobile dei miei.Dopo averla posteggiata al parcheggio a pagamento gestito dal comune (il P3) che si trova proprio di fronte al piccolo aeroporto della città, avevamo notato che la cassa automatica per il pagamento era fuori uso. Infatti un improvvisato cartello di cartone attaccato malamente con lo scotch sul macchinario recitava qualcosa come "non funzionante, uscire sbarra aperta"; in effetti poco prima avevamo notato che la sbarra per uscire dal parcheggio era insolitamente alzata."Tanto domani mattina (lunedì) lo ripareranno dai..." queste erano state le mie ultime parole prima di lasciare il parcheggio. Oggi, lunedì 7 settembre, i miei genitori appena arrivati a Treviso con il volo Ryanair da Skavsta, ritornano al famigerato parcheggio e con enorme sorpresa trovano la situazione immutata: sbarra alzata e stesso cartello appeso sulla cassa automatica. Ringraziano ed escono con i 64,50 euro che avrebbero dovuto pagare in tasca.Cosa? Ma è possibile che in otto giorni non siano riusciti a riparare o a cambiare quel macchinario? Quante migliaia di euro può aver perso il Comune in questo tempo?Per una volta la "scarsa" efficienza italiana è stata dalla nostra parte, triste consolazione comunque...

Stamattina i miei genitori sono ritornati in Italia dopo aver trascorso per la prima volta una settimana qui da noi in Svezia. Sono venuti per vedere il posto, visto che non vi erano mai stati qui dal nostro trasferimento. Anche loro, come tutti gli amici che ci hanno fatto visita in questi giorni (ed adesso aspettiamo Ale ed Elisa, i novelli sposi...), sono rimasti piacevolmente sorpresi dal paese che qui hanno trovato.

Grazie alle nostre biciclette ed al clima della tarda estate svedese, si sono potuti godere la città ed i dintorni. Non so quante volte mio papà si è mangiato la lingua a vedere il verde dei prati e dei giardini ripensando al loro giardino italiano che è mezzo bruciacchiato dal sole... me li vedo ancora con il naso dentro le staccionate dei giardini a fare foto ed a morire d'invidia !

Ma il vero motivo per cui oggi ho deciso di scrivere queste righe è il seguente: la scorsa domenica, 30 agosto, lasciavamo l'Italia dall'aeroporto di Treviso dopo esservi giunti a bordo dell'automobile dei miei.

Dopo averla posteggiata al parcheggio a pagamento gestito dal comune (il P3) che si trova proprio di fronte al piccolo aeroporto della città, avevamo notato che la cassa automatica per il pagamento era fuori uso. Infatti un improvvisato cartello di cartone attaccato malamente con lo scotch sul macchinario recitava qualcosa come "non funzionante, uscire sbarra aperta"; in effetti poco prima avevamo notato che la sbarra per uscire dal parcheggio era insolitamente alzata.

"Tanto domani mattina (lunedì) lo ripareranno dai..." queste erano state le mie ultime parole prima di lasciare il parcheggio. Oggi, lunedì 7 settembre, i miei genitori appena arrivati a Treviso con il volo Ryanair da Skavsta, ritornano al famigerato parcheggio e con enorme sorpresa trovano la situazione immutata: sbarra alzata e stesso cartello appeso sulla cassa automatica. Ringraziano ed escono con i 64,50 euro che avrebbero dovuto pagare in tasca.

Cosa? Ma è possibile che in otto giorni non siano riusciti a riparare o a cambiare quel macchinario? Quante migliaia di euro può aver perso il Comune in questo tempo?

Per una volta la "scarsa" efficienza italiana è stata dalla nostra parte, triste consolazione comunque...

![img](http://2.bp.blogspot.com/_DMCeUNlrHns/SqURulPUVLI/AAAAAAAAAek/A-YWSCwtG2s/s320/parcheggio.jpg)

*[original article](http://onewaytosweden.blogspot.it/2009/09/come-risparmiare-grazie-alla-scarsa.html)*


##Dagens fråga (domandina del giorno)
Dedicato ai non svedesi, e agli italiani che non vivono in Svezia: a cosa serve l'oggetto che si vede nella foto ? Il cartello dice: "aria compressa" e l'aggeggio si trova in ospedale, in un corridoio qualsiasi, al piano terra. 

La risposta tra qualche giorno !

![img](http://4.bp.blogspot.com/_bRAFJVmBu9U/SqfqyFHuJ4I/AAAAAAAAAHo/YqUyRJBEtp8/s320/SNC00225.jpg)

*[original article](http://onewaytosweden.blogspot.it/2009/09/dagens-fraga-domandina-del-giorno.html)*


##Ospedale, detenuti, polizia e altre amenità
Italia, scena tipica in un pronto soccorso: un detenuto che necessita di cure mediche arriva con il cellulare della polizia penitenziaria, in manette e scortato da 2-3 guardie. Le manette vengono tolte solo durante la visita medica, e solo se strettamente necessario. Se viene ricoverato, viene piantonato in reparto da 2 guardie che si danno il turno giorno e notte. Alla dimissione, viene riportato in prigione sempre sotto scorta. 

Svezia, qualche settimana fa: un detenuto che necessita di cure mediche viene spedito in taxi al pronto soccorso, da una località che dista circa 20 minuti di macchina. Attende in sala d'aspetto come tutti gli altri, senza scorta. Viene visitato, senza manette. Ricoverato, non ha scorta nè piantonamento in ospedale. Alla dimissione, viene prenotato un taxi che lo riporta in prigione. 

Mi sembrava di vivere in un film surreale. Aggiunta sugosa: il personaggio in questione si trovava in galera per evasione fiscale :-)

*[original article](http://onewaytosweden.blogspot.it/2009/09/ospedale-detenuti-polizia-e-altre.html)*


##...e per iniziare un bel brindisi sul lago
Quello che stiamo vivendo è l'ennesimo weekend all'insegna della vita all'aria aperta. Finalmente sono arrivati Alessandro ed Elisa, novelli sposini e così non ci siamo persi l'occasione di far loro vivere un fine settimana da veri svedesi.

Grazie ai nostri amici svedesi "di vecchia data" (si tratta della prima coppia che qui abbiamo conosciuto) abbiamo potuto vivere un inizio di weekend diciamo pure "al naturale". Nel pomeriggio da Norrköping ci siamo spostati a Linköping (la città gemella che dista circa 45 km in direzione ovest) ed abbiamo atteso Anna e Martin (gli amici svedesi) nei pressi dello Kinda Kanal (un canale artificiale che collega il lago Roxen ad altri laghi più verso sud) che puntualmente sono arrivati a bordo della "Loke", la loro imbarcazione dedicata proprio alla navigazione in canale.

Saliti a bordo, gli abili naviganti (dovete sapere che Anna e Martin nel 2004 hanno preso un anno di aspettativa dal lavoro per solcare in barca a vela l'Atlantico, andata e ritorno dalla Svezia ai Caraibi - qui trovate le foto del loro viaggio) hanno portato la barca sul lago Roxen dove, nelle luci del tramonto, estratta una bottiglia di spumante ed i calici abbiamo brindato cullati da un piacevole dondolio dell'acqua.

Cosa si può avere di più dalla vita? Un brindisi in mezzo al lago con nessuno intorno, solo qualche oca in volo sopra le nostre teste e dei gabbiani che volando a pelo d'acqua cercano l'antipasto della cena. E pensare che solo un anno prima, ad inizio settembre 2008, avevo appena incontrato Anna ad un convegno di meteorologia a Darmstadt in Germania che là mi parlò per la prima volta della Svezia (e figuratevi che Silvia non sapeva che neppure esistesse una città di nome Norrköping...).

Tramontato il sole, parcheggiamo la barca al molo e mentre io, Anna, Elisa ed Alessandro con la "brontomacchina" (il mio Discovery) ci avviamo verso la loro casa che si trova quasi in riva al lago sulla sponda occidentale qualche chilometro più a nord, Martin e Silvia rientrano via acqua con una micro motoscafo.

E' venerdì sera, la serata migliore del weekend e così tutti ci mettiamo a dare una mano sotto la sapiente guida dei nostri amici che ci preparano una cena tipica svedese in onore di Ale ed Elisa per la prima volta in Svezia. Così c'è chi spela le patate, chi prepara il vino, chi appallottola le kötbullar (le palle di carne) e chi si mette ai fornelli.

Tra un bicchiere di Chianti ed uno di Barric spagnolo, ci siamo gustati uno spettacolare puré di patate, dei funghetti simili ai finferli e le kötbullar, il tutto condito dall'immancabile salsa di lingonberry (mirtilli rossi). Tra un discorso e l'altro siamo infine arrivati a "sbafarci" tutta la torta al cioccolato preparata dalla Silvia accompagnata da uno spettacolare "Porto".

Come inizio di weekend non è male davvero !

![img](http://1.bp.blogspot.com/_DMCeUNlrHns/Sqvdn6hcsQI/AAAAAAAAAes/XGOtudlYuaI/s320/gruppo.jpg)

![img](http://1.bp.blogspot.com/_DMCeUNlrHns/Sqvdvu351gI/AAAAAAAAAe0/o4KooEoqdwA/s320/brindisi.jpg)

![img](http://3.bp.blogspot.com/_DMCeUNlrHns/Sqvd12XKx-I/AAAAAAAAAe8/OtusCeUC7Pk/s320/casa.jpg)

*[original article](http://onewaytosweden.blogspot.it/2009/09/e-per-iniziare-un-bel-brindisi-sul-lago.html)*


##Animali e bambini
E poi arrivò il sabato. Avevamo atteso tutta l'estate per riuscire finalmente ad andare a visitare Kolmården, il più grande parco-zoo della Scandinavia che si trova a nemmeno mezz'ora di auto da Norrköping.

Il parco è veramente grande e comprende diverse attrazioni dal safari al delfinario. Chi è stato al parco Natura Viva sul Garda dove c'è anche là un safari, potrà rendersi conto della grandezza pensando che il Kolmården ha un'estensione che più di quattro volte superiore a quella del parco veronese.

Anche se gli animali sono comunque all'interno di un recinto, la ricchezza dell'ambiente circostante e lo spazio a loro riservato, rendono i confini molto meno visibili. Spesso abbiamo visto diversi cuccioli nati da pochi mesi ma persino animali di grossa taglia come le tigri giocare in allegria (mentre spesso negli zoo le vedi passeggiare nervosamente su e giù davanti al vetro...).

Ma la curiosità che ha suscitato il nostro maggior stupore è stato vedere la straordinaria quantità di bambini con mamma e papà in giro per il parco.

Passeggini, carrozzine, carretti porta-tutto, da ogni parte dove si poteva volgere lo sguardo e coppie di giovani e meno giovani con minimo un bimbo, più spesso due e perché no, uno in arrivo a giudicare dalla generosa dimensione del pancione delle mamme.

Alla fine della giornata, a lasciare il segno non sono stati i parecchi chilometri accumulati sotto le suole delle scarpe su e giù per le colline, fuori e dentro dai boschi, ma proprio questa immensa folla di famiglie numerose, ma mai rumorose...

Insomma un giorno che ci ha riempito di gioia, in cui siamo ritornati bambini per un po' d'ore, divertendo un sacco tra gli animali di cui siamo molto amanti.

Pensate che Silvia ieri sembrava la persona più felice del mondo quando ha realizzato uno dei suoi tanti sogni: accarezzare un maialino !

![img](http://2.bp.blogspot.com/_DMCeUNlrHns/Sq0SoptA0WI/AAAAAAAAAfE/MF6sKVaSBtk/s320/tigri.jpg)

![img](http://2.bp.blogspot.com/_DMCeUNlrHns/Sq0S4xhP6LI/AAAAAAAAAfU/wJs5S6sG-28/s320/passeggini.jpg)

![img](http://2.bp.blogspot.com/_DMCeUNlrHns/Sq0SyVdRp1I/AAAAAAAAAfM/_nO1qGJlnAE/s320/maiale.jpg)

*[original article](http://onewaytosweden.blogspot.it/2009/09/animali-e-bambini.html)*


##And the winner is...
Ecco svelata la soluzione dell'arcano : si tratta, come molti hanno giustamente immaginato, di una pompa per gonfiare gomme. Uno dei due tubi viene utilizzato per le gomme delle carrozzine, l'altro per quello delle biciclette :-) D'inverno, se qualcuno vuole portare la bici al caldo, esiste una sorta di parcheggio interno all'ospedale, e lì vicino appunto c'è la pompa se all'occorrenza serve. 

Cosa vince chi ha dato la risposta giusta ? Beh... ovviamente uno spritz veneto d.o.c. a Norrköping!

*[original article](http://onewaytosweden.blogspot.it/2009/09/and-winner-is.html)*


##Meteo a testa in giù
Metà settembre è già passato e quest'ultimo scorcio di estate astronomica (l'autunno inizierà ufficialmente tra qualche giorno) ci ha regalato davvero delle belle giornate di sole e solo qualcuna inframmezzata da un po' di nuvole e qualche goccia di pioggia (ma davvero poche gocce).

Stamattina leggendo i giornali italiani non posso non pensare alla situazione meteorologica che sembra davvero per qualche giorno invertita nel confronto Italia-Svezia.

Pensare che in questi giorni qui c'è il sole e le temperature sono gradevoli (tanto da uscire a fare la spesa in maniche corte) e vedere le montagne di Cortina imbiancate dalla neve mi suona un po' insolito. Sicuramente ci sarà tempo per recuperare con l'inverno svedese... ma per ora mi godo questa fine estate....

Più avanti farò proprio fare un post della serie "Italia-Svezia a confronto" dedicato alla meteo!

Intanto mentre mezza Italia è sotto piogge abbondanti e vento, qui le piogge che ogni tanto bagnano i boschi, fanno crescere vertiginosamente i funghi. L'altro giorno, in una passeggiata pomeridiana, sono rimasto sorpreso dal numero e dal colore degli "svampor" che spuntavano qui e là da sotto le felci e le piante di mirtillo che ricoprono il sottobosco.

Alla prossima passeggiata mi porterò un bel libro per riconoscere le diverse specie, potrebbe essere davvero divertente!

*[original article](http://onewaytosweden.blogspot.it/2009/09/meteo-testa-in-giu.html)*


##Partita iva e... tasse
Stamattina è giunta l'ora finalmente di aprire la mia partita iva. Nei giorni scorsi eravamo stati in un ufficio apposito del comune di Norrköping chiamato Näringslivets Hus, che equivale ad un centro per l'inprenditoria a fissare un appuntamento per alcuni chiarimenti.

Alle 8.30 puntuali ci siamo presentati con i moduli ritirati precedentemente allo Skatteverket (l'ufficio tasse) ed una bella lista di domande.

Il colloquio si è svolto parte in inglese e parte in svedese, visto che la Silvia era presente e questo ha facilitato la spiegazione del consulente, un signore sulla sessantina molto gentile (il servizio offerto dal comune è stato gratuito, abbiamo dovuto solo compilare un modulo per la statistica).

Tra una domanda nostra e un racconto delle sue vacanze romane, tutte le nostre curiosità sono state soddisfatte. Ecco quindi un riassunto di alcune delle cose che abbiamo capito e che forse potrebbero tornare utili a chi volesse iniziare una propria attività in terra svedese.

La prima cosa che mi ha colpito è il fatto che chiunque può avere più di un lavoro. Ricordo con molto disappunto che in Italia, quando vinsi un concorso pubblico e venni assunto presso un ente pubblico regionale come meteorologo, mi costrinsero a chiudere la partita iva che avevo, anche se gli eventuali altri lavori non sarebbero stati in conflitto di interessi.

Lo stesso consulente, per fare un esempio concreto, ci ha detto che lui era dipendente pubblico, aveva una partita iva personale, una seconda ditta assieme ad un'altra persona ed era anche socio di una Spa. Quattro per uno quindi !

Quando poi gli abbiamo chiesto se in Svezia esistevano gli studi di settore che stanno mettendo in difficoltà non pochi italiani, soprattutto tra i giovani che iniziano un'attività, il signore ci ha guardato molto strano annullando così tutti i nostri timori; in Svezia non esiste nulla del genere.

Iva anticipata? Non se ne parla. Regola n.1: prima hai i soldi e poi li versi allo stato.

Veniamo ora alle tanto discussa questione delle tasse. La cosa funziona così.

Dal lordo, detratte le spese incontrate per svolgere la propria attività, viene concesso un abbattimento forfettario del 25%. Su quello che resta si calcolano le tasse comunali (da noi al 32%) e quelle statali che sono variabili in funzione della fascia di reddito.

Le tasse statali sono calate di un punto percentuale dal 2008 e coprono tra l'altro la pensione di anzianità, l'assistenza sanitaria, l'assicurazione sul lavoro e dei familiari...

Veniamo a degli esempi concreti che farò su due fasce (in realtà ce ne sono sette).

La quarta fascia si applica ai redditi lordi tra i 116.300 ai 336.600 corone annue, che equivalgono alla forchetta tra i 950 e i 2900 euro lordi al mese quindi abbastanza ampia. In questa fascia si paga il 30% di tasse statali. Se sommiamo questo 30% al 32% di tasse richieste dal comune, abbiamo un totale di 62% che però tenendo conto del 25% di riduzione forfettaria portano ad un totale di 46,5% di tasse.

Se invece il reddito è più alto le tasse aumentano e di parecchio. In ultima fascia, che è quella per i redditi superiori alle 538.800 corone annue (ossia più di 4.400 euro al mese lordi) la percentuale statale sale al 57%. Nel complesso si arriva a circa 67% di tasse.

Una cosa che abbiamo capito in Svezia è la seguente: tutti qui stanno mediamente bene, non ci sono gli estremi (tanti ricchi e tanti poveri) che si possono trovare in Italia, perché semplicemente non conviene guadagnare troppo.

Le tasse che si versano si concretizzano poi in servizi ed i soldi ritornano indietro ai cittadini con gli interessi; pensiamo solamente a quanto si spende in Italia per mandare a scuola i propri figli tra tasse scolastiche e libri. Qui le tasse che si pagano permettono di non spendere nemmeno un euro, anzi una corona per la scuola. Ed è solo uno degli esempi possibili.

Rientrati a casa, ci siamo collegati al sito web del Bolagsverket e in 15 minuti di orologio abbiamo compilato on-line tutti i moduli, li abbiamo firmati con la e-legitimation elettronica della banca, inviati e pagato la tassa di apertura che è di 900 corone. Se non avessimo avuto bisogno dei chiarimenti, il tutto si sarebbe potuto svolgere tranquillamente dal computer di casa... una comodità non da poco.

![img](http://2.bp.blogspot.com/_DMCeUNlrHns/SrOlUMsE6XI/AAAAAAAAAfc/M7LT646Y_P4/s320/egenavgifter.gif)

*[original article](http://onewaytosweden.blogspot.it/2009/09/partita-iva-e-tasse.html)*


##E' arrivata l'ora del Surströmming
Alle porte dell'autunno la stagione è perfetta per "affrontare" una tradizione della Svezia del nord: il Surströmming. Per coloro che non sanno cosa questa strano termine significa, basti sapere che vuol dire "aringa fermentata" o forse sarebbe meglio dire marcia.

Si tratta di aringhe del Mar Baltico che vengono chiuse in scatole di latta e lasciate fermentare tanto che le lattine tendono a gonfiarsi sempre più mano a mano che il tempo passa. Quando si apre la lattina si sprigiona un odore a dir poco nauseabondo.

Dopo alcuni tentativi organizzativi, ieri sera è giunta l'ora di sperimentare sulla nostra pelle questa nuova esperienza svedese. Grazie ai soliti amici svedesi Anna e Martin che hanno organizzato la serata, abbiamo avuto la possibilità di sederci a tavola con dei loro amici originari proprio del nord della Svezia e quindi, esperti di Surströmming.

Il tempo, come in tutte queste ultime giornata, è stato stupendo, con un tramonto e dei colori meravigliosi. La "cerimonia" di apertura della scatola di latta si è svolta ovviamente all'aperto e la scatola è stata aperta tenendola immersa in una tinozza di acqua. Questo evita esplosioni e schizzi ma solo la risalita di nauseabonde bolle di aria.

L'odore è sicuramente forte ma non tremendo... poi è arrivato il momento di portare la scatola in tavola e tentare l'assaggio. Grazie all'esperienza dei "nordici" amici ci è stato spiegato in dettaglio come spolpare il pesce e confezionare il piatto tipico.

Gli ingredienti sono: pane del tipo "tunnbröd", che in svedese significa pane sottile che può essere di due tipi, morbido o croccante entrambi in forma di grandi rettangoli. Patate bollite tagliate sottili, anelli di cipolla, una spalmata di burro ed un paio di cucchiai di una sorta di panna acida, il tutto per cercare di "coprire" il sapore del pesce.

Beh cosa possiamo dire... certo non è una leccornia, specie per me che non vado matto in generale per il pesce, ma coloro che lo apprezzano di più hanno detto che il sapore era forte ma non poi così male.

La serata poi è stata allietata da altro pesce (degli spettacolari gamberoni), torte salate con rispettivamente renna ed alce, un liquore tipico della Lapponia chiamato Lakka (faceva solo 21 di gradazione alcoolica), dolci e qualche canto tipico.

Ma lo sapevate che il Surströmming è finito nella lista del materiale che è proibito portare a bordo degli aerei? Dicono per il rischio di esplosione in cabina... in realtà sembra che la causa possa essere anche diversa. Abbiamo infatti saputo dai commensali (alcuni dei quali lavorano nell'ambito dell'aviazione civile) che una compagnia aerea, a causa di alcune gocce di liquido fuoriuscite da una scatola di latta di Surströmming che si è aperta in cabina e finite nel circuito di areazione, hanno causato una buona perdita di denaro per l'impossibilità di far volare l'aereo per l'odore sempre presente in background... finché non ne è stata scoperta la causa, ed ora eliminato il problema definitivamente alla fonte con il divieto.

La vendita del famosa pesce è stata bandita dall'aeroporto di Stoccolma, con le conseguenti proteste dei produttori che hanno definito la scelta "culturalmente ignorante" visto che l'esplosione della scatola di latte dicono essere più che altro un mito...

![img](http://2.bp.blogspot.com/_DMCeUNlrHns/SrXU7ez1BSI/AAAAAAAAAfs/nZcmPMKHIeg/s320/sur1.jpg)

![img](http://3.bp.blogspot.com/_DMCeUNlrHns/SrXVDZ721SI/AAAAAAAAAf0/WxGq3S6cDsc/s320/sur2.jpg)

![img](http://4.bp.blogspot.com/_DMCeUNlrHns/SrXVISl7zUI/AAAAAAAAAf8/T_c6kQoXOk8/s320/sur3.jpg)

*[original article](http://onewaytosweden.blogspot.it/2009/09/e-arrivata-lora-del-surstromming.html)*


##Grattis på födelsedagen !
Ed è arrivato anche il momento di festeggiare, nel fine settimana appena trascorso, il mio primo compleanno svedese. Oggi poi si bissa, e tanti auguri anche alla mia mamma in visita qui !

![img](http://www.youtube.com/watch?v=OQim_tGoxFc&feature=PlayList&p=50E5CBB445EF8E23&index=16)

Ecco per l'occasione la canzone tipica svedese con cui si augura al festeggiato/a una vita lunga (e felice) - sono riuscita a trovare qui solo la versione "dance" ma dovrebbe rendere l'idea:

e qui il testo: 

Ja må hon leva

Ja, må hon leva!

ja, må hon leva!

ja, må hon leva uti hundrade år!

javisst ska hon leva!

javisst ska hon leva!

javisst ska hon leva uti hundrade år!

och när hon har levat!

och när hon har levat!

och när hon har levat uti hundrade år!

ja, då ska hon leva!

ja, då ska hon leva!

ja, då ska hon leva uti hundrade år!

![img](http://2.bp.blogspot.com/_bRAFJVmBu9U/Srun1TL3ZTI/AAAAAAAAAHw/l1YkTTm_5V4/s1600-h/631031334Buon_Compleanno.jpg)

![img](http://2.bp.blogspot.com/_bRAFJVmBu9U/Srun1TL3ZTI/AAAAAAAAAHw/l1YkTTm_5V4/s320/631031334Buon_Compleanno.jpg)

*[original article](http://onewaytosweden.blogspot.it/2009/09/grattis-pa-fodelsedagen.html)*


##E' difficile copiare?
Stamattina facendo colazione mi è tornato alla mente un pensiero che da quando vivo qui in Svezia ogni tanto riaffiora: siamo in Europa, i politici europei siedono tutti i giorni fianco a fianco al Parlamento Europeo, viaggiare in Europa è sempre più facile, veloce e conveniente ed internet dilaga ormai dappertutto. Ecco allora che mi chiedo: perché le buone idee dei "vicini" europei non vengono copiate in Italia?

Mi spiego facendo due esempi concreti con i quali ho a che fare, ormai piacevolmente, ogni giorno: un elemento della raccolta differenziata ed i semafori. In questo post parlerò del primo esempio, mentre la questione dei semafori la affronterò in un prossimo post. Ovviamente di esempi ne esistono anche degli altri; mi viene in mente il doppio impianto dell'acqua che si usa in Germania nella case nuove (uno per l'acqua potabile ed uno per l'acqua non potabile da utilizzare per l'irrigazione del giardino o negli sciacquoni del water).

Ma veniamo a noi: in Svezia (ma non solo) le bottiglie di plastica PET e le lattine di alluminio non possono essere gettate nei raccoglitori della raccolta differenziata della plastica ma devono essere riportate in appositi centri di raccolta che si trovano presso tutti i supermercati.

Ed è proprio al supermercato che inizia il ciclo di riciclaggio quando all'acquisto di una bottiglia in PET si paga una piccola cauzione (variabile tra la mezza corona e le due corone) che viene poi restituita nel momento in cui le bottiglie e le lattine vengono riportate in un qualsiasi dei supermercati della Svezia ed inserite in apposite macchine che ne leggono il codice a barre. La macchina stessa rilascia poi uno scontrino che rappresenta un credito da scalare dalla spesa.

A Norrköping dove viviamo ha sede la Returpack, un marchio che include due società (la prima fondata nel 1984 quando la Svezia introdusse il concetto di deposito in denaro sulle lattine in alluminio) con 45 dipendenti complessivi e dove si raccolgono le bottiglie di plastica PET e le lattine di alluminio di tutta la Svezia!

L'impianto è il più grande del suo genere in Europa e ricicla 1,3 miliardi di pezzi all'anno che equivale a qualcosa come 360.000 pezzi al giorno ! Tra i compiti più importanti della società c'è anche quello di fare informazione presso il cittadino sul sistema di deposito e riciclaggio e coordinare tutto il sistema che va dalla restituzione del credito al consumatore al ritorno del materiale al centro di riciclaggio. 

Oggi le percentuali di recupero delle lattine in alluminio e delle bottiglie di PET in Svezia sono rispettivamente al 87% e al 80% e l'obiettivo dichiarato dal governo è quello di raggiungere il 90%. Il modello svedese è stato introdotto anche in altri paesi come Norvegia, Finlandia, Danimarca, Estonia, Olanda ed Islanda.

In Italia la situazione è cambiata parecchio negli ultimi anni, in Veneto dove noi abitavamo prima di trasferirci, la raccolta differenziata è abbastanza diffusa (la plastica però si raccoglie senza differenziarne troppo il tipo) e le percentuali non sono male, ma purtroppo la situazione in Italia è estremamente differenziata.

Ma un sistema del genere per PET e lattine, che vada bene per un intero paese ha anche altri indubbi vantaggi: responsabilizza maggiormente il cittadino che è chiamato a giocare un ruolo fondamentale nella catena, riduce praticamente a zero le bottiglie e le lattine che vengono abbandonate in giro (quelle poche rappresentano una micro fonte di reddito per qualcuno), e ne ottimizza la raccolta differenziata (mi ricordo che dai noi, nonostante i cartelli di divieto di mettere nei bidoni per la plastica altri rifiuti, dentro purtroppo qualche incivile ci buttava di tutto...). Senza contare poi che produrre una nuova lattina in alluminio con questo sistema vuol dire risparmiare il 95% di energia !

Per una volta copiare penso non sia vietato vero?

![img](http://1.bp.blogspot.com/_DMCeUNlrHns/Srx7VZX104I/AAAAAAAAAg0/MF7cuUjtFhw/s320/pant5.jpg)

![img](http://2.bp.blogspot.com/_DMCeUNlrHns/Srx7SAcLhyI/AAAAAAAAAgs/BmAOX4seGts/s320/pant4.jpg)

*[original article](http://onewaytosweden.blogspot.it/2009/09/e-difficile-copiare.html)*


##Colori d'autunno
Per la gita della domenica questa volta abbiamo deciso di puntare a nord e l'obiettivo è stato Örebro, la cittadina capitale dell'omonima contea, l'Örebro län appunto, che confina a nord con la nostra contea, l'Östergötland.

Il castello della città distante circa 130km dalla nostra Norrköping, è un'imponente struttura a pianta quadrata con possenti torrioni agli angoli del quadrato, rappresenta un vero e proprio punto di riferimento in Örebro costruito su un'isoletta in mezzo al fiume che divide in due l'abitato. La visita del castello, condotta da una guida in costume in doppia lingua svedese-inglese, ci ha permesso di visitare l'interno della magione ampiamente rimaneggiato nel corso dei secoli ed ora destinato prevalentemente a sale conferenze, ricevimenti e mostre.

Durante tutta la giornata il vento insistente non ci ha mai abbandonato assieme a delle temperature che si sono sempre mantenute attorno ai 15-17 gradi, ma questo non ci ha impedito di fare delle belle passeggiate lungo il fiume dove abbiamo goduto del vero protagonista di questa domenica d'autunno: il "viraggio", ossia il cambiamento dei colori sul fogliame degli alberi.

In città infatti c'è un'ottima opportunità per riempirsi gli occhi di tutti i colori: il parco cittadino, chiamato appunto Stadsparken, è stato premiato negli anni scorsi come uno dei più belli parchi cittadini d'Europa. Ed in effetti il camminare sui prati ben curati e l'ammirare le aiuole strapiene di fiori colorati sono azioni in grado di donarti delle sensazioni sia fisiche che mentali molto piacevoli. E così mentre c'era chi si mangiava le pere e le mele cadute dagli alberi (la mamma della Silvia), io, come un bambino, mi riempivo le tasche delle "castagne matte" degli ippocastani.

Accanto al parco si trova anche la Wadköping, un piccolo villaggio di vecchie case della città qui ricostruito dove si possono vedere artigiani e figuranti all'opera con vecchi mestieri o piccoli musei di una sola stanza, dove sono state ricostruite gli ambienti di una volta come la scuola, un teatrino, i laboratori degli artigiani. Questo genere di iniziative, che abbiamo visto anche a Linköping, sono molto interessanti in quanto oltre a preservare un angolo del passato permettono a tutti, grandi e piccoli, di rivedere attività e ambienti di una volta.

![img](http://2.bp.blogspot.com/_DMCeUNlrHns/Sr-i8_ohVXI/AAAAAAAAAhM/RnJX3h9dOLs/s320/castello.jpg)

![img](http://1.bp.blogspot.com/_DMCeUNlrHns/Sr-i2dw-D7I/AAAAAAAAAhE/vp0ZBL5zdeQ/s320/fiori.jpg)

![img](http://1.bp.blogspot.com/_DMCeUNlrHns/Sr-iwahyp8I/AAAAAAAAAg8/3_dqzUeyTm8/s320/scuola.jpg)

*[original article](http://onewaytosweden.blogspot.it/2009/09/colori-dautunno.html)*


##Canottiere, acqua dopo le ciliegie e bagni in mare...
In queste giornate ormai di inizio autunno (tra qualche giorno sono previste qui temperature massime sotto i 10°C) mi è capitato spesso di ripensare alle fantastiche e soleggiate nonchè calde giornate estive svedesi, e il pensiero è subito saltato al confronto con i ricordi delle estati italiane. E con questi immagini di sole e temperature semitropicali, ritornano anche i ricordi dei dogmi dell'italica mamma, propinati come le tavole della legge, e guai a chi osava sgarrare: 

1. Mai bere l'acqua dopo le ciliegie !

2. Mai mangiare il gelato dopo l'anguria !

3. Vietato uscire di casa senza la canottiera/maglietta della salute ! (Anche se fuori sono 35°C all'ombra e l'umidità è al 90%) Meglio ancora se la maglietta della salute è di lana-misto-seta...così si attacca meglio alla pelle se bagnata, creando un piacevolissimo velo gelido di sudore.. 

4. Mai fare il bagno/la doccia dopo i pasti

5. Mai fare il bagno/la doccia tutti i giorni 

6. Solo per le ragazze: mai (ma proprio MAI) bagnarsi durante il ciclo (e qui mi fermo... argh !)

7. Mai fare il bagno in mare/piscina se non sono passate almeno 4 ore da un qualsiasi pasto (anche se composto da minipanino da 50 g con 1-dicesi-1 fetta di prosciutto cotto e succo-di-frutta-200ml-bevuto-con-cannuccia), altrimenti si rischia la CONGESTIONE: e quale mamma italica non ha raccontato ai pargoli di aver conosciuto o visto un povero bambino vittima della temutissima congestione ??

Ovviamente di tali regole (e ce ne sarebbero molte altre...) la madre vikinga ignora completamente l'esistenza. Ho visto centinaia di bambini fare il picnic a bordo lago con fragole, ciliegie, angurie e abbondante quantità di gelato e bevande varie, e subito dopo tuffarsi in acqua dalla temperatura di 20°C... La canottiera è ovviamente un optional e l'abbigliamento preferito è quello a maniche corte anche quando la temperatura non è proprio "estiva", oppure (quando l'autunno si appropinqua) maglione di lunghezza alla coscia senza niente sotto.

Viene proprio da chiedersi come i poveri pargoli svedesi possano non dico crescere in salute ma SOPRAVVIVERE nonostante tutto questo :-)

![img](http://2.bp.blogspot.com/_bRAFJVmBu9U/SsDdyJ_XzWI/AAAAAAAAAIA/Q1moFe6eErg/s320/proverbi.jpg)

*[original article](http://onewaytosweden.blogspot.it/2009/09/canottiere-acqua-dopo-le-ciliegie-e.html)*


##Sei mesi ed oltre cento post
Sono passati sei mesi dal quel 28 marzo di quest'anno, il giorno in cui abbiamo inaugurato questo nostro blog con un post che allora avevamo intitolato "Inizia così la nostra avventura" e che faceva così: "Il nostro blog nasce oggi, dedicato ai nostri genitori, ai nostri parenti e a tutti gli amici e colleghi che ci vorranno seguire da lontano per farci sentire sempre vicini. Ma è anche dedicata a chi fosse semplicemente incuriosito dalla nostra nuova vita, che è la più grande di tutte le avventure che insieme abbiamo vissuto finora".

Oggi dopo 106 post siamo qui nel pieno di questa nostra nuova vita all'estero a raccontarci nel nostro "blog dell'alce che guarda oltre la staccionata". Quando all'inizio abbiamo pensato ad un logo per il nostro blog l'amore per gli animali ci ha spinto ad includere nel logo un animale nordico e poi il resto è venuto un po' da sé con la staccionata che rappresenta il confine tra il mondo che si lascia e quello che si trova quando si fa il grande salto. Così oggi mi piace pensare che il simpatico animale, il nostro alce, stia lì con il muso oltre alla staccionata quasi a scrutare e vedere chi sarà il prossimo...

Sei mesi quelli trascorsi, in cui "One way to Sweden" è cresciuto piano piano ed accanto agli amici di sempre ha visto settimana dopo settimana affiancarsi molte altre persone con le quali abbiamo stretto nuove amicizie. I contatori oggi segnano 14.000 visite uniche con oltre 26.000 pagine visitate e proprio nella giornata di ieri 28 settembre, come regalo di compleanno di questi primi sei mesi di vita abbiamo superato per la prima volta le 200 visite uniche in un solo giorno !

Voi che leggete siete la nostra linfa vitale, ciò che ci spinge a raccontare e raccontarci giorno dopo giorno ed è per questo che oggi vi ringraziamo tutti di cuore.

*[original article](http://onewaytosweden.blogspot.it/2009/09/sei-mesi-ed-oltre-cento-post.html)*


##Temperature e pomodori
Ormai ci siamo, i termosifoni in casa non sono più freddi come lo erano fino ad un paio di giorni fa ma sono tiepidi al tatto. Dopo il passaggio di un fronte freddo, le temperature grazie anche al cielo sgombro da nubi sono potute scendere nella notte e stamattina al risveglio il termometro segnava appena 2-3 gradi sopra lo zero.

Ieri sera, viste le previsioni, avevamo provveduto a portare in casa le piante grasse che durante l'estate hanno soggiornato nel nostro soleggiato terrazzo mentre la pianta di pomodoro aveva trovato riparo all'interno già qualche giorno prima. Ebbene sì è stata più che altro una scommessa quella della pianta di pomodoro, iniziata dalla Silvia quando al suo arrivo qui a maggio, acquistò una micro piantina alta non più di qualche cm... stasera mi sa tanto che è giunta l'ora di mangiarsi il nostro unico pomodoro che è giunto a maturazione... ah ah ah !

Stamattina dando uno sguardo alle temperature minime della notte ho notato che già in diverse località del sud della Svezia si è scesi sotto lo zero, mentre ovviamente nelle località più a nord siamo arrivati già a punte minime di -9°C. Ieri però uscendo in bicicletta con le massime sui 12°C e con un venticello costante di 6m/s non si stava per niente male, anzi devo dire che c'era un piacevole frescolino. Vista la bella giornata di sole, penso che anche oggi uscirò in bici alla scoperta di una nuova zona a sud-ovest della città...

![img](http://3.bp.blogspot.com/_DMCeUNlrHns/SsMNs_xCTFI/AAAAAAAAAhY/wIPabEsJ8Kc/s320/pomodoro.jpg)

*[original article](http://onewaytosweden.blogspot.it/2009/09/temperature-e-pomodori.html)*


##Risultati del sondaggio: l'età dei lettori
Dopo aver lasciato ai nostri lettori il tempo di votare il nostro primo sondaggio, finalmente siamo arrivati ai risultati. Ovviamente, è un sondaggio e come tale non rappresenta la verità ma forse può fornire delle indicazioni di carattere generale.

La prima cosa che balza agli occhi dalle votazioni ricevute, è che i maschietti quasi "doppiano" le femminucce, 64% contro 36%... non posso pensare che sia solo questione di timidezza...E' interessante poi notare come il 91% dei voti si concentri nella fascia d'età complessiva tra i 20 e i 50 anni. Le due fasce estreme, ossia i giovani con meno di 20 anni e gli ultra-50enni sono quelle meno popolate. Questo non mi sorprende affatto in quanto da un lato l'argomento trattato sul nostro blog può risultare di "scarso" interesse per i più giovani (la maggior parte dei quali probabilmente non sente ancora il bisogno di ricercare informazioni sulla vita all'estero), mentre per gli ultra-50enni (perdonatemi la parola che non è assolutamente offensiva) mi viene da pensare che le visite al nostro blog siano forse indotte più che altro da curiosità. Le due fasce che hanno ricevuto il maggior numero di voti ed in misura praticamente uguale sono quelle con età compresa tra i 20 e 30 anni e tra i 30 e 40 anni e che da sole rappresentano l'80% di tutti i voti. Se supponiamo che il lettore medio del nostro blog è una persona interessata agli argomenti trattati e quindi alla questione "vita all'estero", devo dedurre che siano proprio i giovani con meno di 40 anni i nostri più "accaniti" lettori; quelli che forse stanno finendo di studiare all'università o sono alla ricerca di un impiego che magari non è nemmeno il primo o che forse hanno una famiglia, si sono da poco sposati o con un bimbo piccolo e che vorrebbero qualcosa di meglio per sé stessi e la propria famiglia...Altra considerazione sulla distribuzione maschietti-femminucce: le donne nella fascia tra i 20 e 30 anni sono proporzionalmente più numerose rispetto alle altre fasce. Mi spiego meglio. Il rapporto complessivo uomini/donne è quasi 2:1. Ma se calcoliamo il rapporto all'interno delle varie fasce d'età il rapporto scende a 3:2 nella fascia tra i 20 e 30 anni mentre rimane pressoché uguale a 2:1 o anche maggiore nelle altre fasce.La mia supposizione è la seguente: le donne giovani con meno di 30 anni sono le più interessate forse perché dopo i 30 anni è molto più probabile che abbiamo già un figlio e quindi siamo meno propense a prendere armi e bagagli ed emigrare?Vi posto qui sotto i dati originali del sondaggio. Aspetto qualche altra considerazione e commento sui risultati.

La prima cosa che balza agli occhi dalle votazioni ricevute, è che i maschietti quasi "doppiano" le femminucce, 64% contro 36%... non posso pensare che sia solo questione di timidezza...

E' interessante poi notare come il 91% dei voti si concentri nella fascia d'età complessiva tra i 20 e i 50 anni. Le due fasce estreme, ossia i giovani con meno di 20 anni e gli ultra-50enni sono quelle meno popolate. Questo non mi sorprende affatto in quanto da un lato l'argomento trattato sul nostro blog può risultare di "scarso" interesse per i più giovani (la maggior parte dei quali probabilmente non sente ancora il bisogno di ricercare informazioni sulla vita all'estero), mentre per gli ultra-50enni (perdonatemi la parola che non è assolutamente offensiva) mi viene da pensare che le visite al nostro blog siano forse indotte più che altro da curiosità. 

Le due fasce che hanno ricevuto il maggior numero di voti ed in misura praticamente uguale sono quelle con età compresa tra i 20 e 30 anni e tra i 30 e 40 anni e che da sole rappresentano l'80% di tutti i voti. Se supponiamo che il lettore medio del nostro blog è una persona interessata agli argomenti trattati e quindi alla questione "vita all'estero", devo dedurre che siano proprio i giovani con meno di 40 anni i nostri più "accaniti" lettori; quelli che forse stanno finendo di studiare all'università o sono alla ricerca di un impiego che magari non è nemmeno il primo o che forse hanno una famiglia, si sono da poco sposati o con un bimbo piccolo e che vorrebbero qualcosa di meglio per sé stessi e la propria famiglia...

Altra considerazione sulla distribuzione maschietti-femminucce: le donne nella fascia tra i 20 e 30 anni sono proporzionalmente più numerose rispetto alle altre fasce. Mi spiego meglio. Il rapporto complessivo uomini/donne è quasi 2:1. Ma se calcoliamo il rapporto all'interno delle varie fasce d'età il rapporto scende a 3:2 nella fascia tra i 20 e 30 anni mentre rimane pressoché uguale a 2:1 o anche maggiore nelle altre fasce.

La mia supposizione è la seguente: le donne giovani con meno di 30 anni sono le più interessate forse perché dopo i 30 anni è molto più probabile che abbiamo già un figlio e quindi siamo meno propense a prendere armi e bagagli ed emigrare?

Vi posto qui sotto i dati originali del sondaggio. Aspetto qualche altra considerazione e commento sui risultati.

*[original article](http://onewaytosweden.blogspot.it/2009/10/risultati-del-sondaggio-leta-dei.html)*


##La lingua svedese: dai vichinghi ad internet
In questo post siamo finalmente arrivati ad affrontare l'argomento della lingua e daremo alcuni nostri suggerimenti per rendere l'apprendimento più piacevole.

Lo svedese è una lingua affascinante ed espressiva. E’ melodica, difficile da pronunciare come un madrelingua a causa del suo caratteristico ritmo cadenzato ma non è più difficile da imparare di quanto lo possa essere l’inglese.

La maggior parte degli svedesi nati dopo la seconda Guerra Mondiale parlano e capiscono l’inglese – in realtà molti di loro lo fanno anche molto bene – e quindi ci si può godere una bellissima vacanza in Svezia anche senza sapere una parola di svedese. Discorso completamente diverso se invece si vuole lavorare in Svezia, allora conoscere lo svedese è indispensabile. Qualunque sia lo scopo, studiare una lingua significa comunque imparare a comprendere la cultura del paese dove questa viene parlata ed anche la gente che la parla. Possiamo quindi dire che imparando una lingua si entra in un mondo nuovo.Lo svedese fa parte della famiglia delle lingue indo-europee, alla quale appartengono quasi tutte le lingue europee (con l’eccezione dell’ugro-finnico, del basco e delle lingue caucasiche). Le lingue più vicine allo svedese sono il norvegese, il danese e l’islandese. Quest’ultima, a causa del suo isolamento geografico, è rimasta intatta dall’era dei Vichinghi e, quindi, risulta molto difficile da comprendere negli altri paesi del nord; mentre svedesi, norvegesi e danesi solitamente non hanno difficoltà a comunicare tra loro.

La maggior parte degli svedesi nati dopo la seconda Guerra Mondiale parlano e capiscono l’inglese – in realtà molti di loro lo fanno anche molto bene – e quindi ci si può godere una bellissima vacanza in Svezia anche senza sapere una parola di svedese. Discorso completamente diverso se invece si vuole lavorare in Svezia, allora conoscere lo svedese è indispensabile. Qualunque sia lo scopo, studiare una lingua significa comunque imparare a comprendere la cultura del paese dove questa viene parlata ed anche la gente che la parla. Possiamo quindi dire che imparando una lingua si entra in un mondo nuovo.

Lo svedese fa parte della famiglia delle lingue indo-europee, alla quale appartengono quasi tutte le lingue europee (con l’eccezione dell’ugro-finnico, del basco e delle lingue caucasiche). Le lingue più vicine allo svedese sono il norvegese, il danese e l’islandese. Quest’ultima, a causa del suo isolamento geografico, è rimasta intatta dall’era dei Vichinghi e, quindi, risulta molto difficile da comprendere negli altri paesi del nord; mentre svedesi, norvegesi e danesi solitamente non hanno difficoltà a comunicare tra loro.

Anche se il danese è leggermente più correlato allo svedese di quanto lo sia il norvegese, la sua pronuncia “stile patata in bocca”, rappresenta il maggior ostacolo quando danesi e svedesi si incontrano. Il norvegese, in tale senso, è molto più simile allo svedese. Tutto sommato, le differenze tra queste lingue non sono grandi e la maggior parte degli svedesi troverebbe probabilmente difficile dire se una parola è scritta in norvegese o danese. Poiché lo svedese è anche la seconda lingua ufficiale in Finlandia, avere delle nozioni di base di svedese permette quindi di capire e farsi comprendere in diversi paesi del nord Europa.

Purtroppo non esiste alcuna lingua naturale che non richieda anni di studio prima di raggiungere una completa padronanza della stessa; tuttavia in breve tempo sarà possibile acquisire un vocabolario di termini abbastanza ricco. Le insegne pubblicitarie ed i titoli dei giornali diverranno sempre più comprensibili ed in poco tempo si sarà in grado di destreggiarsi tra le pagine di un quotidiano svedese afferrandone i concetti che vi sono espressi.

Imparare lo svedese è comunque facilitato dal fatto che durante i secoli questa lingua ha preso in prestito migliaia di parole dal tedesco, dal francese e dall’inglese; alcune parole molto comuni in inglese sono a loro volta state prese in prestito dai vichinghi. Questo significa che molte parole suoneranno familiari fin dall’inizio.Una lingua però è ben più di una semplice collezione di parole; senza una conoscenza base della grammatica, le competenze linguistiche rimarranno probabilmente molto limitate. Quindi il nostro suggerimento è quello di iniziare lo studio appunto dalla grammatica. Come fare però? In internet ci sono diverse fonti che possono aiutare allo scopo.

Imparare lo svedese è comunque facilitato dal fatto che durante i secoli questa lingua ha preso in prestito migliaia di parole dal tedesco, dal francese e dall’inglese; alcune parole molto comuni in inglese sono a loro volta state prese in prestito dai vichinghi. Questo significa che molte parole suoneranno familiari fin dall’inizio.

Una lingua però è ben più di una semplice collezione di parole; senza una conoscenza base della grammatica, le competenze linguistiche rimarranno probabilmente molto limitate. Quindi il nostro suggerimento è quello di iniziare lo studio appunto dalla grammatica. Come fare però? In internet ci sono diverse fonti che possono aiutare allo scopo.

Innanzitutto serve un buon vocabolario: una carenza che abbiamo notato nei vocabolari Italiano-Svedese che si trovano comunemente in commercio in Italia come il Dizionario Compatto della Zanichelli o quello della Vallardi è costituita dal fatto che non riportano ad esempio le forme temporali dei verbi (es: infinito, presente, passato o participio passato). Quindi non abbiamo suggerimenti utili per vocabolari veramente ben fatti. Per chi sa l'inglese ed ha la "connessione internet sempre disponibile" esiste un ottimo vocabolario svedese-inglese: il Lexin.

Per quanto concerne la grammatica noi abbiamo iniziato a studiarla su dei libri in svedese della Folkuniversitetet förlag. Nel loro sito internet ci siamo ordinati tre volumi intitolati "Form i fokus" di esercizi e grammatica con relativi libretti con le soluzioni. Possono essere spediti anche all'estero (a patto di effettuare l'ordine a partire dalla parte inglese del sito web) e il pagamento avviene tramite bonifico bancario internazionale. Per il momento io sto per finire il primo volume...

Ovviamente però non basta la grammatica e così è importante familiarizzare anche con lo svedese parlato. Una delle fonti che consigliamo a coloro che conoscono l'inglese è un corso on-line (con testo in pdf e file audio in mp3) del Foreign Service Institute del Dipartimento di Stato Americano. Anche se il corso è leggermente datato (risale al 1982) è tuttavia un'ottima risorsa ! E' scaricabile da qui.

Un'atra ottima risorsa consultabile interamente online è il corso della Komvux la cui introduzione si può vedere in italiano qui, mentre il corso vero e proprio inizia qui. Si tratta di un corso completo di grammatica ed esercizi e corredato da moltissimi audio di supporto.

Infine suggeriamo anche un dizionario figurato fatto molto bene (dettagliatissimo con oltre 6000 parole) che abbiamo trovato in libreria a Norrköping ma che si può ordinare anche via internet. Riporta tutte le parole in quattro lingue: italiano, svedese, danese e norvegese, lo abbiamo trovato veramente divertente.

Che altro dire... per lavorare qui è quasi indispensabile conoscere la lingua, così non rimane altro che iniziare piano piano a familiarizzare... lycka till (buona fortuna) !

![img](http://3.bp.blogspot.com/_DMCeUNlrHns/SscgkeGwxwI/AAAAAAAAAiY/LGwKMfcHk_k/s320/viking.jpg)

![img](http://4.bp.blogspot.com/_DMCeUNlrHns/Sscf8sFEFpI/AAAAAAAAAiQ/4E6bVrTwDuM/s320/formifokus.jpg)

![img](http://3.bp.blogspot.com/_DMCeUNlrHns/SscfJT64X5I/AAAAAAAAAiA/9QoG67RTK6I/s320/voc1.jpg)

![img](http://1.bp.blogspot.com/_DMCeUNlrHns/SscfQoJ56gI/AAAAAAAAAiI/o1zl_SpwVCo/s320/voc2.jpg)

*[original article](http://onewaytosweden.blogspot.it/2009/10/la-lingua-svedese-dai-vichingi-ad.html)*


##In una fredda, piovosa e ventosa domenica d'ottobre...
... perchè chiudersi in casa a vegetare sul divano ? La prima tappa della giornata odierna, dopo una sveglia in orario "tranquillo", è stato un giro ad un mercatino d'autunno in un quartierino periferico di Norrköping, in allegra compagnia di un'amica e di una famiglia di amici italo-russa. A giudicare dalla pubblicità fatta nelle settimane precedenti, ci aspettavamo in verità molte bancarelle e intrattenimenti. In realtà si trattava di una vendita casalinga di dolci e piatti tipici fatti in casa, e 2-3 stand allestiti per una mini-lotteria anche questa molto "alla buona", per cui la visita è durata giusto il tempo di un'occhiata veloce. Alle prime gocce di pioggia, abbiamo quindi deciso di optare per un cambio di programma e festeggiare degnamente il giorno delle kanelbullar in un locale del centro, ben al calduccio e al riparo dalle sferzate di vento:

Ma l'evento della giornata, in realtà programmato da tempo, è stata la premiére di una nostra amica al teatro domenicale dei piccoli: Pyttesmå il nome dello spettacolo, che è stato molto gradito non solo dai piccoli spettatori ma anche dai rispettivi genitori e da tutti gli amici e conoscenti (tra cui una numerosa presenza veneta: evvai !). 

Alla fine siamo approdati a casa, contenti di questa giornata come sempre multiculturale: tra l'eccezionale protagonista dello spettacolo, finno-italo-svedese, la sua mamma finlandese, noi italiani, gli amici svedesi, un italiano residente in Romania e gli amici italo-russi (con simpaticissima bimba che a 2 anni e mezzo parla e capisce russo, svedese e italiano) ne è uscita una festicciola finale e base di torta di mele e caffè caldo.

Alla fine siamo approdati a casa, contenti di questa giornata come sempre multiculturale: tra l'eccezionale protagonista dello spettacolo, finno-italo-svedese, la sua mamma finlandese, noi italiani, gli amici svedesi, un italiano residente in Romania e gli amici italo-russi (con simpaticissima bimba che a 2 anni e mezzo parla e capisce russo, svedese e italiano) ne è uscita una festicciola finale e base di torta di mele e caffè caldo.

![img](http://4.bp.blogspot.com/_bRAFJVmBu9U/SsjbsClVEOI/AAAAAAAAAI0/UXIybw8z6Yo/s320/SNC00260.jpg)

![img](http://1.bp.blogspot.com/_bRAFJVmBu9U/Ssjb25ELxrI/AAAAAAAAAI8/KEbOamM_9xk/s320/SNC00262.jpg)

*[original article](http://onewaytosweden.blogspot.it/2009/10/in-una-fredda-piovosa-e-ventosa.html)*


##Pensavamo di aver già visto tutto
Grazie al suggerimento dei nostri amici, Francesco e Nastya, questo pomeriggio siamo andati alla scoperta di un nuovo supermercato dove fare la spesa in città.

Durante questi mesi avevamo avuto la possibilità di provare diversi supermercati e come sempre succede ci si affeziona di più ad uno che ad un altro. Ognuno ha le sue peculiarità: l'ICA Maxi è quello dove si può trovare di tutto con un'ottimo assortimento soprattutto nei reparti freschi (carni, formaggi, ecc.) e dove fai anche la spesa con la "pistola leggi codici a barre", il mitico Willy's il nostro preferito, oppure l'Hemköp sotto casa piccolo ma sempre utile per le piccole necessità.

Ma oggi era arrivato il momento di provare il City Gross. Il nome non ci ispirava grande fiducia ma una volta dentro è stato come il paese dei balocchi per i bambini.

Pensavamo di aver visto già tutto in termini di grande assortimento ed immensa varietà di prodotti ma il City Gross è veramente un altro pianeta: una vastità di prodotti, marche, scelte, dimensioni, un reparto di frutta e verdura che mi ha lasciato esterefatto! Penso di aver visto per la prima volta dei nuovi frutti di cui non ne conoscevo l'esistenza... poi quando la Silvia quando ha visto la confezione di gelato Carte D'or da due chili e mezzo non credeva ai suoi occhi... ovviamente è finito nel carrello che piano piano si è riempito. Finalmente siamo riusciti a trovare anche la carne di alce e renna, così per il pranzo di Natale sappiamo dove andarla a comprare !

Devo dire che America sono stato moltissime volte in diversi supermercati e quindi sono abituato in qualche modo alla vastità di scelta che li contraddistingue (chi è stato al WalMart ad esempio sa di cosa parlo...) ma il City Gross che oggi abbiamo provato sulla nostra pelle penso proprio che non abbia rivali (per ora...) !!

![img](http://3.bp.blogspot.com/_DMCeUNlrHns/SsouI98jEOI/AAAAAAAAAig/SPLqTWXnxNc/s320/citygross.gif)

*[original article](http://onewaytosweden.blogspot.it/2009/10/pensavamo-di-aver-gia-visto-tutto.html)*


##Blogfesten !
Con grande piacere pubblichiamo anche noi l'invito per la festa dei blogger italiani in Svezia ! Accorrete numerosi, ci sarà da divertirsi...

Un grazie a Mauro per il bel logo e per la logistica :-)

![img](http://2.bp.blogspot.com/_bRAFJVmBu9U/SstpwXhfxkI/AAAAAAAAAJE/4RgXqaMDPqg/s320/blogfesten09.png)

*[original article](http://onewaytosweden.blogspot.it/2009/10/blogfesten.html)*


##Svezia-Italia al confronto: abitudini alla guida
Eccoci al secondo appuntamento dedicato al confronto tra Italia e Svezia. Più di qualche lettore ce l'ha chiesto e noi cerchiamo di accontentare un po' tutti. Ovviamente come ho già scritto nel primo confronto dedicato all'automobile, non si tratta di una visione assoluta ma delle nostre impressioni personali. I contributi e i commenti solo al solito i benvenuti.

Oggi parliamo di: abitudini la guida.

Come in tutti i paesi esiste un codice della strada scritto e delle consuetudini abituali. Cercherò di paragonare sempre quello che ho visto qui a Norrköping in questi mesi con quello che ero abituato a vedere a Padova. Premetto che a Stoccolma e a Roma le cose potrebbero essere differenti...

Regola n.1: gli "zebra crossing", ossia le strisce pedonali, non sono delle strane righe bianche disegnate chissà per quale motivo di traverso rispetto alla sede stradale, ma bensì impongono un ben preciso comportamento. Se non vi è il semaforo per l'attraversamento pedonale, la macchina qui quasi sempre si ferma e lascia passare il pedone, anche se questo era semplicemente fermo in prossimità delle strisce senza una vera e propria intenzione di attraversare. C'è un grandissimo rispetto per i pedoni e per le biciclette che ovunque possono contare sulle infinite piste ciclabili e molte volte anche su una specie di "diritto di precedenza" nell'attraversamento delle rotonde... ma anche i pedoni da parte loro anche se non ci sono "macchine in vista", spesso schiacciano il bottone ed aspettano il verde (questa è la cosa alla quale non sono ancora riuscito ad adeguarmi). E pensare che a Montegrotto Terme il sindaco ha fatto "installare" anche di bei bambini di bronzo con tanto di cartella sulle spalle in procinto di attraversare le strisce con l'intento di far rallentare le auto: l'iniziativa è lodevole e mi era piaciuta, peccato che qualcuno si era anche fregato i bambini di bronzo un paio di volte ! 

Regola n.2: alla guida non si beve. Ho come l'impressione che questa sia un qualcosa che viene insegnato ai bambini fin da piccoli, perché tutte le volte che siamo usciti in compagnia di amici svedesi, magari in coppia, c'era un accordo preliminare su chi doveva guidare poi la macchina al rientro e quindi con l'obbligo di rimanere sobrio. Spesso mi è anche capitato di vedere delle pubblicità progresso in TV sulla questione "Drink&Drive" che mi hanno lasciato abbastanza sorpreso !

Regola n.3: limiti di velocità. In autostrada il limite è di 110 km/h ed ovviamente non posso dire che tutti rispettino tale limite. Per la vecchia brontomacchina, il nostro Discovery del 1998, 110 km/h è una velocità perfetta, si viaggia in coppia massima... quindi per me questo limite non è un problema. Ovviamente però ho visto diverse macchine oltrepassare tale limite, ma non credo di tantissimo e soprattutto non è un'abitudine così diffusa. Quello che non ho visto sono le macchine arrivare a tutta velocità in autostrada, inchiodare ad un metro dal tuo paraurti posteriore mentre sei sulla corsia di sorpasso ed iniziare a "fare i fari" freneticamente non appena decidi di sorpassare un paio di camion in più... da quando sono qui non mi sono più arrabbiato in autostrada... e pensare che in Italia volevo installare sul posteriore della macchina una scritta luminosa a led che nel caso succitato mostrasse il messaggio "tra un secondo inchiodo !".

Altra questione invece i limiti di velocità in città. Qui non si sgarra, ed i 50 km/h e le zone a 30 km/h sono sempre rispettate anche per la questione dei pedoni e delle biciclette. In città nelle aree residenziali al posto dei dossi che non sono così numerosi come da noi, ci sono dei restringimenti, magari costruiti con delle aiuole piene di fiori, dove può passare una macchina alla volta; un modo come un altro per rallentare il traffico.

Regola n.4: qui i parcheggi sono quei posti dove c'è il segnale con la P grande su fondo blu, punto e basta. Quasi sempre sono a pagamento, magari costano veramente poco, se arrivano all'euro all'ora sono molto cari... altroché i 3,5 euro all'ora di Piazza Insurrezione a Padova. In città di parcheggi ce ne sono parecchi e grandi, trovi sempre posto. Anche per questo argomento qui non ho più lo stress da ricerca del parcheggio che mi assaliva le poche volte che dovevo andare in centro a Padova in centro per qualche necessità in automobile.

Ovviamente non penso conoscano la parola "parcheggiare in terza fila" che penso invece sia molto di moda nella grandi città come Roma. Ritengo sia una questione di spazio, densità abitativa (ma comunque Norrköping è una città di 120.000 abitanti non un "buco"), di abitudini (la gente usa molto di più la bicicletta che da noi) e di rete di mezzi pubblici diffusa ed efficiente.

Delle piste ciclabili abbiamo già parlato in un altro post. Spenderò solo due parole sulle strade. Molto spesso la riga di mezzeria delle strade extraurbane è provvista di solchi che una volta che ci vai sopra con le ruote te ne accorgi anche se stai per addormentarti ! Li trovo utili, ci sono anche da noi in qualche strada (spesso in autostrada), ma li ho visti e "sentiti" solo sulla parte esterna della carreggiata non al centro.

Un'altra cosa utile che c'è spesso qui nelle strade extraurbane che non siano le autostrade, è la terza corsia ad uno promiscuo. In pratica la terza corsia può essere utilizzata alternativamente da un senso di marcia alla volta per tratti di lunghezza variabile da qualche centinaia di metri a qualche chilometro. Ovviamente a separare i due sensi di marcia opposti c'è sempre in tal caso il guardrail. Qui è una cosa piuttosto diffusa, visto lo spazio a disposizione, e la ritengo un'ottima idea in quanto annulla lo "stress da sorpasso" in quei pochi casi che si presenta (visto lo scarso traffico generale).

Un'ultima cosa che ho notato sono l'esiguo numero di motorini e le moto che si vedono in giro. Se si fa caso nei parcheggi dei luoghi di lavoro dedicati ai mezzi diversi dalle auto, come ad esempio l'ospedale dove lavora Silvia, le biciclette sono la stra-maggioranza.

![img](http://2.bp.blogspot.com/_DMCeUNlrHns/SsxIwUnqvQI/AAAAAAAAAio/euBW_ZajzL0/s320/carcrash.jpg)

![img](http://1.bp.blogspot.com/_DMCeUNlrHns/SsxKinhI8DI/AAAAAAAAAjA/HLIaA3FNm-c/s320/multa.jpg)

![img](http://2.bp.blogspot.com/_DMCeUNlrHns/SsxI3EJfK-I/AAAAAAAAAiw/rGu8O3xr994/s320/parcheggi.jpg)

*[original article](http://onewaytosweden.blogspot.it/2009/10/svezia-italia-al-confronto-abitudini.html)*


##Facciamo il punto
Da alcuni giorni le giornate qui in Östergötland iniziano con un bel cielo blu ed il sole spledente. Le foglie deli alberi che contornano il nostro appartamento si stanno riempiendo di colori sempre più accesi e nelle giornate di vento iniziano purtroppo a lasciare il loro "nido" per scendere a terra: siamo in pieno autunno. Ecco qui sotto "una vista" riflessa sullo schermo del computer da cui vi sto scrivendo!

Stamattina Silvia è rientrata da un turno notturno in ospedale e per la prima volta ha dovuto fare i conti con la brina che ricopriva tutto il parabrezza. Domani, visto che andremo a Linköping per incontrare per la prima volta una ragazza italiana che da qualche anno ha scelto di vivere vicino al suo fidanzato svedese, faremo anche una visita a Biltema (l'enorme magazzino dedicato ad auto, barche e hobby vari) per dotarci di liquido antigelo per il radiatore e spatola per debellare il ghiaccio dal parabrezza.La nostra auto purtroppo non ha uno degli accessori che forse si rivelerà molto utile nei prossimi mesi: la resistenza per sbrinare il parabrezza. Infatti ne avevamo potuto apprezzare la validità quando, a metà gennaio arrivando qui in avanscoperta, avevamo noleggiato una Ford Focus (tra l'altro ibrida che andava anche ad etanolo).Nel frattempo ieri ho fatto l'abbonamento che vale per tutti i mezzi pubblici di Norrköping e Linköping compresi i treni per i pendolari tra le due cità: infatti martedì finalmente inizierò un corso intensivo di lingua svedese alla Folkuniversitet di Linköping. Full immersion per quattro settimane, tutti i giorni dal lunedì al giovedì dalle 8.30 alle 12. Spero proprio di dare una svolta definitiva al mio svedese, che per il momento è fondato sullo studio "home made".Nel frattempo i nostri amici vanno e vengono. Per alcuni che vanno in Italia per un paio di settimane (provando tutti i mezzi di trasporto possibili: auto, treno, aereo e traghetto), altri arriveranno a breve. Giulia, Marco e pupo hanno ormai iniziato il conto alla rovescia. Per loro l'arrivo è fissato ai primi di novembre. Giulia, collega di Silvia in ospedale a Padova, inizierà una nuova carriera fianco a fianco nello stesso ospedale, il Vrinnevi qui a Norrköping. E cosa ancor più bella, abiteranno nel condominio di fronte al nostro ! La piccola comunità italiana a Norrköping inizia a crescere...Ieri sera grazie a Skype mi hanno svelato i piani di battaglia del loro trasloco e mi sembrava di rivivere le stesse emozioni di quando ad aprile ci buttammo anche noi in questa grande avventura. Non vedo l'ora di dare loro una bella mano, ritornare all'IKEA a "fare la spesa", noleggiare il mitico furgone della Statoil e rifare "l'impresa delle due ore"...

Stamattina Silvia è rientrata da un turno notturno in ospedale e per la prima volta ha dovuto fare i conti con la brina che ricopriva tutto il parabrezza. Domani, visto che andremo a Linköping per incontrare per la prima volta una ragazza italiana che da qualche anno ha scelto di vivere vicino al suo fidanzato svedese, faremo anche una visita a Biltema (l'enorme magazzino dedicato ad auto, barche e hobby vari) per dotarci di liquido antigelo per il radiatore e spatola per debellare il ghiaccio dal parabrezza.La nostra auto purtroppo non ha uno degli accessori che forse si rivelerà molto utile nei prossimi mesi: la resistenza per sbrinare il parabrezza. Infatti ne avevamo potuto apprezzare la validità quando, a metà gennaio arrivando qui in avanscoperta, avevamo noleggiato una Ford Focus (tra l'altro ibrida che andava anche ad etanolo).Nel frattempo ieri ho fatto l'abbonamento che vale per tutti i mezzi pubblici di Norrköping e Linköping compresi i treni per i pendolari tra le due cità: infatti martedì finalmente inizierò un corso intensivo di lingua svedese alla Folkuniversitet di Linköping. Full immersion per quattro settimane, tutti i giorni dal lunedì al giovedì dalle 8.30 alle 12. Spero proprio di dare una svolta definitiva al mio svedese, che per il momento è fondato sullo studio "home made".Nel frattempo i nostri amici vanno e vengono. Per alcuni che vanno in Italia per un paio di settimane (provando tutti i mezzi di trasporto possibili: auto, treno, aereo e traghetto), altri arriveranno a breve. Giulia, Marco e pupo hanno ormai iniziato il conto alla rovescia. Per loro l'arrivo è fissato ai primi di novembre. Giulia, collega di Silvia in ospedale a Padova, inizierà una nuova carriera fianco a fianco nello stesso ospedale, il Vrinnevi qui a Norrköping. E cosa ancor più bella, abiteranno nel condominio di fronte al nostro ! La piccola comunità italiana a Norrköping inizia a crescere...Ieri sera grazie a Skype mi hanno svelato i piani di battaglia del loro trasloco e mi sembrava di rivivere le stesse emozioni di quando ad aprile ci buttammo anche noi in questa grande avventura. Non vedo l'ora di dare loro una bella mano, ritornare all'IKEA a "fare la spesa", noleggiare il mitico furgone della Statoil e rifare "l'impresa delle due ore"...

Stamattina Silvia è rientrata da un turno notturno in ospedale e per la prima volta ha dovuto fare i conti con la brina che ricopriva tutto il parabrezza. Domani, visto che andremo a Linköping per incontrare per la prima volta una ragazza italiana che da qualche anno ha scelto di vivere vicino al suo fidanzato svedese, faremo anche una visita a Biltema (l'enorme magazzino dedicato ad auto, barche e hobby vari) per dotarci di liquido antigelo per il radiatore e spatola per debellare il ghiaccio dal parabrezza.

La nostra auto purtroppo non ha uno degli accessori che forse si rivelerà molto utile nei prossimi mesi: la resistenza per sbrinare il parabrezza. Infatti ne avevamo potuto apprezzare la validità quando, a metà gennaio arrivando qui in avanscoperta, avevamo noleggiato una Ford Focus (tra l'altro ibrida che andava anche ad etanolo).

Nel frattempo ieri ho fatto l'abbonamento che vale per tutti i mezzi pubblici di Norrköping e Linköping compresi i treni per i pendolari tra le due cità: infatti martedì finalmente inizierò un corso intensivo di lingua svedese alla Folkuniversitet di Linköping. Full immersion per quattro settimane, tutti i giorni dal lunedì al giovedì dalle 8.30 alle 12. Spero proprio di dare una svolta definitiva al mio svedese, che per il momento è fondato sullo studio "home made".

Nel frattempo i nostri amici vanno e vengono. Per alcuni che vanno in Italia per un paio di settimane (provando tutti i mezzi di trasporto possibili: auto, treno, aereo e traghetto), altri arriveranno a breve. Giulia, Marco e pupo hanno ormai iniziato il conto alla rovescia. Per loro l'arrivo è fissato ai primi di novembre. Giulia, collega di Silvia in ospedale a Padova, inizierà una nuova carriera fianco a fianco nello stesso ospedale, il Vrinnevi qui a Norrköping. E cosa ancor più bella, abiteranno nel condominio di fronte al nostro ! La piccola comunità italiana a Norrköping inizia a crescere...

Ieri sera grazie a Skype mi hanno svelato i piani di battaglia del loro trasloco e mi sembrava di rivivere le stesse emozioni di quando ad aprile ci buttammo anche noi in questa grande avventura. Non vedo l'ora di dare loro una bella mano, ritornare all'IKEA a "fare la spesa", noleggiare il mitico furgone della Statoil e rifare "l'impresa delle due ore"...

![img](http://1.bp.blogspot.com/_DMCeUNlrHns/StBGdPzKVzI/AAAAAAAAAjI/kcuYrAlRlIM/s320/autunno3.jpg)

![img](http://1.bp.blogspot.com/_DMCeUNlrHns/StBGibpxJyI/AAAAAAAAAjQ/lHsZLf4SO1c/s320/brina.jpg)

*[original article](http://onewaytosweden.blogspot.it/2009/10/facciamo-il-punto.html)*


##Tra "Marcello Marcello" e Linköping
Nonostante le temperature massime di 9°C, cielo coperto, un po' di pioggia e persino dei piccolissimi chicchi di grandine, la giornata di ieri si è rilevata molto interessante grazie a diversi appuntamenti che ci eravamo programmati.

Il primo di questi è stato il FilmFestival che da una settimana ha invaso la città di Norrköping. Anche noi non ci siamo fatti scappare l'opportunità di vederci un film in lingua italiana e così tra quelli in lista, abbiamo scelto "Marcello Marcello", ambientato nel 1956 in un'isoletta del Mar Tirreno tra vecchie tradizioni e patti segreti.

La cosa curiosa è stata però il fatto che per mezz'ora abbondante al posto dell'italiano e delle sue cadenze dialettali, ci siamo dovuti "subire" un doppiaggio in tedesco che per nulla si addiceva al film in questione, anzi proprio stonava. Per fortuna, dopo un paio di visite  (di cui una fatta dal sottoscritto) al personale che gestiva la pellicola nella piccola sala del Museo della Città, tutto è tornato nella normalità e ci siamo potuti godere appieno il divertente film, tra qualche risata e diversi apprezzamenti anche da parte del pubblico svedese.

Il pomeriggio invece lo abbiamo trascorso a Linköping e dopo un rapido passaggio tra Biltema (dove ci siamo riforniti di liquido lavavetri e spazzole antighiaccio per il parabrezza) e IKEA, abbiamo fatto visita ad una giovane coppia italo-svedese che vive in città conosciuta proprio grazie a "One way to Sweden". E' sempre interessante scambiare opinioni con persone che hanno storie che si accomunano da certi punti di vista...

![img](http://2.bp.blogspot.com/_DMCeUNlrHns/StMG6-xBArI/AAAAAAAAAjg/xb_BGf2gckc/s320/film.jpg)

*[original article](http://onewaytosweden.blogspot.it/2009/10/tra-marcello-marcello-e-linkoping.html)*


##Il primo giorno di scuola
Eccomi di ritorno dal mio "primo giorno di scuola". Ebbene si, oggi finalmente ho iniziato a frequentare un corso intensivo di svedese a Linköping alla Folkuniversitet. Sveglia presto, temperatura esterna 2°C, tempo variabile, treno per pendolari (molto silenzioso e ovviamente in orario) e via...

L'insegnante è un ragazzo svedese, simpatico e piuttosto giovane, con già un paio di corsi alle spalle. La parte più divertente della prima lezione sono stati gli alunni. Dieci in tutto ma molto variegati con storie tutte interessanti alle spalle. Le brevi presentazioni hanno svelato, oltre al nome, anche la provenienza e la motivazione delle permanenza dei singoli in Svezia.

E così, oltre al meteorologo italiano con moglie medico, ho scoperto che ci sono altre persone molto legate al mondo della medicina. Un medico greco di Salonicco in città per completare gli ultimi due anni di specialità, madre e figlio diciottenne di una famiglia olandese con alle spalle otto anni di permanenza negli USA vicino a Boston ed ora qui in Svezia perché il marito ricercatore medico universitario non si trovava più "a suo agio" oltreoceano... (in realtà la storia è più complessa sembra).

Poi si continua con una studentessa di architettura messicana con fidanzato svedese (pure lui studente di architettura con alle spalle un anno in Messico), giovane australiano di Perth con fidanzata svedese studentessa di medicina (pure lei) il quale ha esordito svelando il motivo della sua presenza in Svezia con: "qui avete delle ragazze molto belle !".

E poi una ragazza thailandese che, a distanza di un anno, ha seguito la sorella, un altro ragazzo greco di Atene, un polacco che ha vissuto un bel po' di tempo in Inghilterra e per finire una studentessa tedesca che ha raggiunto in città a Norrköping la sua "girlfriend".

Direi proprio un bel mix culturale, ci sarà sicuramente da divertirsi.

![img](http://2.bp.blogspot.com/_DMCeUNlrHns/StS_lDK356I/AAAAAAAAAjo/L_ImuIL9JHg/s320/school.jpg)

*[original article](http://onewaytosweden.blogspot.it/2009/10/il-primo-giorno-di-scuola.html)*


##A proposito di caos: un paziente svedese in Italia
In una giornata come tante al "mio" pronto soccorso ho incontrato un giovane paziente reduce da un recente viaggio in Italia, dove aveva avuto modo di sperimentare il pronto soccorso e un paio di giornate di ricovero in un ospedale di una media città lombarda. Abbiamo scambiato due chiacchiere e, informato della mia origine, si e´ dimostrato molto soddisfatto quando gli ho tradotto la lettera di dimissione scritta in italiano, e mi ha brevemente raccontato della sua esperienza nella sanità del nord Italia: di come, nell'attesa (non eccessivamente lunga) al pronto soccorso avesse notato un incredibile viavai di pazienti e parenti vocianti e talora inferociti (con tanto di commento: "ma gli italiani urlano sempre ?"), del povero medico di pronto soccorso descritto come "vicino al burnout", della gentilezza del personale che purtroppo non parlava un inglese sufficiente a spiegargli la sua situazione clinica (motivo per cui era ricapitato, preoccupatissimo, in pronto soccorso una volta rientrato in patria), di alcuni medici giovani, esausti e nervosi dopo interminabili guardie...Ma quello che mi ha fatto pensare è stato il suo commento: "Amo l'Italia, ci vado spesso, c'è il sole, fa caldo e si mangia bene... ma c'è caos dappertutto !" Aggiungendo, dopo un po': "Immagino che in Italia i medici abbiamo molti riposi, o almeno uno stipendio molto alto, per fare un lavoro così stressante in ospedale..." Beata innocenza !

*[original article](http://onewaytosweden.blogspot.it/2009/10/proposito-di-caos-un-paziente-svedese_14.html)*


##Sono immune (anche troppo)
Oggi primo giorno di vaccinazione contro l'influenza del maialino in Östergötland. La sottoscritta si è cuccata una delle prime dosi, con iniziale somma gioia che è progressivamente svanita alla comparsa di una bella reazione sul povero deltoide dolorante. Avrei avuto bisogno, credo, di una dose pediatrica, anzichè della dose vichinga standard... 

![img](http://3.bp.blogspot.com/_bRAFJVmBu9U/StYdFpWUHZI/AAAAAAAAAJM/1rTyMpVGdVQ/s320/maialino.jpg)

*[original article](http://onewaytosweden.blogspot.it/2009/10/sono-immune-anche-troppo.html)*


##Tennis !
Giusto per non fossilizzarci e vegetare sul divano nel lungo inverno svedese, abbiamo deciso di continuare anche qui una buona abitudine che avevamo in Italia, ovvero andare a giocare a tennis. Grazie anche agli orari umani del mio nuovo lavoro, siamo finora riusciti a mantenere un buon ritmo di una volta alla settimana. 

L'impianto è veramente ben organizzato, con 6 campi coperti oltre a quelli scoperti estivi, più altrettanti campi da badminton (che qui sembra essere uno sport abbastanza diffuso e che ci siamo ripromessi di provare tra qualche mesetto). E poi, immancabile, il locale per la "fika" e un fornito negozio di attrezzatura sportiva. 

Ma la cosa fantastica è che praticare un'attività sportiva è incentivato dallo stato, o nel mio caso dalla regione: ogni dipendente ha diritto a 1500 SEK all'anno (circa 150 euro) da spendere per l'esercizio di attività sportive che includono tra l'altro (cito direttamente): spinning, ginnastica, nuoto, sport con la racchetta (pingpong, tennis, badminton, squash), sport di squadra (pallavolo, calcio, pallacanestro, pallamano, bandy), tai-chi, qi gong, ballo liscio. Inoltre (udite udite !) sono compresi: massaggi, agopuntura, massaggio e cura plantare, corsi antifumo e consulenze nutrizionali. 

Quindi perchè no ? Tennis ! 

![img](http://4.bp.blogspot.com/_bRAFJVmBu9U/StdZz6OP99I/AAAAAAAAAJc/ObKPpDqjCEI/s320/tennis.jpg)

*[original article](http://onewaytosweden.blogspot.it/2009/10/tennis.html)*


##Freddo fuori, caldo dentro
Mentre fuori dalla finestra il termometro in questi ultimi giorni si è assestato sullo zero durante la notte e sui 6-8°C di giorno, dentro in casa continuo a tenere le adorate maniche corte ! Ebbene sì, oggi è giunto finalmente il momento di parlare di riscaldamento.

Nella nostra città di Norrköping, come in moltissime altre città della Svezia, esiste il teleriscaldamento. Ossia è il comune riscalda l'acqua ad una temperatura di base per tutti e poi il resto viene fatto dalle pompe di calore installate nelle abitazioni. Non esiste quindi il gas metano né per il riscaldamento né tanto meno per cucinare.

Di pompe di calore ne esistono di diversi tipi in Svezia e solo per citarne alcune ci sono quelle che estraggono il calore dalle montagne, dal suolo, dalle acque dei laghi, dall'aria esterna o dai sistemi di ventilazione forzata. Presumo che nel nostro appartamento sia in uso proprio una pompa che fa uso di quest'ultima tipologia visto che in diverse stanze abbiamo sul soffitto delle bocchette che servono proprio per il ricircolo forzato dell'aria.

Ma se non viene usato il metano per riscaldare che cavolo useranno mai questi svedesi? La parola d'ordine è energie rinnovabili e negli ultimi anni c'è stata da parte del governo una grossa spinta verso di esse che ha permesso agli svedesi di ridurre le emissioni di carbonio del 9% in poco più di quindici anni, andando ben oltre l'obiettivo fissato dal protocollo di Kyoto. 

Una delle fonti di energia più in voga nella nostra zona è il Biogas. E la vicina città di Linköping ne è un esempio, con le sue centrali (nella foto un impianto) dove rifiuti di ogni genere vengono trasformati in nuove fonti di energia. A fronte di un lievissimo odore che si sente in alcune zone della città (che comunque non è assolutamente sgradevole.... ovvio che non è Chanel n.5), tutti gli autobus, i camion dei rifiuti, alcuni taxi ed alcuni treni vanno a biogas.

Ovviamente però non basta riscaldare le case, bisogna anche isolarne bene.

Qui le perdite massime consentite dalla legge mi sembra siano pari a 60KWh al metro quadro per anno, livello che in Italia equivale ad una CasaClima di fascia alta tra B e C. Fortunatamente dal 2005 anche in Italia gli edifici nuovi devono rispettare dei requisiti di risparmio energetico più restrittivi, peccato che la stragrande maggioranza degli edifici hanno perdite che si aggirano ancora sui 300 Kwh per metro all'anno !

Il riscaldamento elettrico però deve far uso anche di un accessorio molto importante che deve essere installato su ogni radiatore. Si tratta di un termostato che confronta continuamente la temperatura dell'acqua in entrata con quella impostata ed in funzione delle differenza di temperatura aumenta o abbassa la potenza assorbita, rendendo costante la temperatura dell'ambiente. Questo sistema ha degli indubbi vantaggi, eccone alcuni di cui non ho potuto fare a meno di accorgermene.

La temperatura è costante in tutte le stanze dell'appartamento. In Italia generalmente vengono installato uno o due termostati nelle case e la temperatura di tutte le stanze dipende da quelli (così è inevitabile che alcune stanze risultino sempre fredde...).

I radiatori non sono mai bollenti, ma sempre tiepidi, di giorno, di notte, di mattino, di pomeriggio, la parola d'ordine quindi è costanza. Non ho più bisogno di impazzire con l'impostazione degli orari di accensione e spegnimento differenziati magari per giorno della settimana e per temperatura in termostati sempre più complessi e complicati da utilizzare (tanto che una persona non abituata alla tecnologia o magari semplicemente non più giovane ha delle serie difficoltà ad utilizzarli a mio avviso).

La temperatura d'estate e d'inverno è sempre la stessa. Senza mai toccare i termostati sui radiatori da quando siamo entrati in casa a maggio, è sempre stata compresa tra i 22° e i 23°C... dove abitavamo prima nel nostro appartamento in provincia di Padova, seppure fosse stato di recente costruzione, quando avevamo 19-20°C faceva per noi caldo. Se poi ripenso a quando, fino al momento di iniziare l'università, vivevo con i miei genitori in una casa singola, dove la temperatura poteva essere d'inverno anche di 17-18°C oppure quando avevo iniziato a lavorare e nell'appartamento in affitto c'erano di notte 14°C gradi, mi vengono i brividi.

Da quando sono qui a luglio, non ho mai smesso di tenere le maniche corte in casa, altroché le felpe e i maglioni dello scorso inverno !

Altra cosa importante sono le finestre. D'obbligo sono i tre vetri che oltre a ridurre le perdite verso l'esterno attutiscono moltissimo anche i rumori esterni.

Devo dire che i termosifoni, come succede anche in Italia, in Svezia vengono installati spesso sotto le finestre. Ma ciò che fa la differenza è che, mentre in Italia vengono solitamente create delle apposite nicchie dove per forza di cose lo spessore del muro diventa minore e quindi le perdite di calore verso l'esterno risultano maggiori, qui i termosifoni vengono semplicemente applicati al muro con i tubi corrono tutti esternamente alle pareti.

Orrore e raccapriccio, esclamerà più di qualcuno... ebbene sì, per noi italiani sempre molto attenti all'estetica (purtroppo spesso anche più che alla sostanza), i tubi esterni ai muri possono non piacere e sono difficili da "mandare giù". Ma da quando ho iniziato a vivere qui in Svezia, devo dire che il mio approccio a diverse cose è cambiato. I tubi non saranno belli, ma prima di tutto sono comodi (se c'è un problema questo viene subito risolto senza rompere muri, tagliare piastrelle o peggio ancora togliere il parquet in legno) e poi soprattutto contribuiscono anche loro a scaldare. Sono più efficienti.

Radiatori, finestre e fonti di energia rinnovabili sono gli esempi con cui ho avuto più a che fare ogni giorno, ma ovviamente nella costruzione delle case ci sono anche altri fattori importanti, come penso sia quello dell'utilizzo del legno... ma penso che qualche lettore ingegnere o architetto molto più afferrato di me nel campo, potrà dare qualche indicazioni in più, per ora mi fermo qui e mi godo il caldo... dentro.

![img](http://4.bp.blogspot.com/_DMCeUNlrHns/Stg5MrYTxII/AAAAAAAAAj4/Vyu__bs4b_c/s320/ventilazione.jpg)

![img](http://1.bp.blogspot.com/_DMCeUNlrHns/Stg5Ee2VH6I/AAAAAAAAAjw/bqpmThSrqH4/s320/biogas.jpg)

![img](http://3.bp.blogspot.com/_DMCeUNlrHns/Stg5ZZxjH5I/AAAAAAAAAkA/1XKgOBsoouk/s320/termosifoni.jpg)

*[original article](http://onewaytosweden.blogspot.it/2009/10/freddo-fuori-caldo-dentro.html)*


##Viktor och Valle
Per ora l'appartamento non ci permette di tenere animali domestici, ma se decideremo (dopo l'inverno) di stabilirci qui definitivamente vorremmo comprare una casa più grande con un po' di terreno e almeno un animale. 

Curiosando su Blocket, il "Portobello" svedese, tra gli annunci di ogni genere oggi ci siamo divertiti a dare un'occhiata alla categoria "animali", non proprio quelli domestici... ma "lantbruksdjur" ovvero da campagna. E guardate qui cosa abbiamo trovato: per la modica cifra di 50 euro a testa, ecco a voi Viktor e Valle.

Citando letteralmente il testo dell'annuncio: "Si vendono due minimaiali di circa un anno.  Solo in coppia perché sono amici !!!" Sono poco belli ??

Il mio capo invece consigliava delle pecore: indipendenti, socievoli, facili da mantenere. Lui, oltre ad essere il primario del pronto soccorso, ne ha parecchie nella casa di campagna poco fuori Norrköping e rappresentano proprio il suo hobby ! Presto andremo a trovarlo e a documentarci...

![img](http://1.bp.blogspot.com/_bRAFJVmBu9U/StmDI7yKWZI/AAAAAAAAAJk/d9FzIyZ2G8s/s320/maialini.jpg)

*[original article](http://onewaytosweden.blogspot.it/2009/10/viktor-och-valle.html)*


##Dinosauri... arriviamo !
Ebbene si, ormai ci siamo quasi, manca meno di una settimana... e l'attesa di alcuni mesi è quasi giunta alla fine. Infatti Silvia, già alcuni mesi fa, aveva acquistato su internet una coppia di biglietti (per festeggiare il mio compleanno che sarà mercoledì) per uno spettacolo che si terrà sabato sera 24 ottobre al Globe Arenas di Stoccolma dal titolo: Walking with Dinosaurs.

E degli appassionati di dinosauri come siamo, non potevano farci scappare l'occasione !

A partire da Jurassic Park e poi fino ai più recenti documentari andati in onda su Discovery, National Geographic o BBC, molta gente ha lavorato in questi ultimi anni per farci immaginare come potevano vivere queste splendide creature del passato.

Ora "Walking with Dinosaurs", la fortunata serie tv della BBC, prende vita e si trasforma in uno spettacolo dove per la prima volta al mondo dei dinosauri a grandezza naturale vengono portati in un'arena per muoversi e camminare tra la gente...

Per anni, ingegneri, disegnatori, scienziati hanno lavorato assieme per ricreare quindici dinosauri a grandezza naturale: dall'enorme Brachiosaurus di 22 metri al più temuto di tutti, il Tyrannosaurus-rex.

Ecco qualche dato, giusto per darvi un'idea di come si presenterà un dinosauro al Globe Arenas: 1.600 chili di peso, 7 Kw di potenza ottenuta da 12 batterie da camion, 144 metri di tubi idraulici, 324 metri di tessuto, 260 litri di pittura, 350 metri di cavi elettrici, 24 microprocessori che controllono il movimento di 15 martinetti idraulici a sei motori ciascuno. Per muoverlo servono tre persone: un guidatore e due "burattinai" uno addetto ai movimenti di testa e coda ed uno addetto ai movimenti minori come bocca, occhi e suoni.

La promessa è per uno spettacolo davvero realistico e questo è stato il commento unanime di coloro che lo hanno già visto oltreoceano in Australia, negli Stati Uniti e Canada. Ora lo spettacolo approda a Stoccolma prima tappa europea dopo l'Inghilterra. In Italia arriverà a partire da fine febbraio 2010 a Milano, Bologna e Torino.

La promessa è per uno spettacolo davvero realistico e questo è stato il commento unanime di coloro che lo hanno già visto oltreoceano in Australia, negli Stati Uniti e Canada. Ora lo spettacolo approda a Stoccolma prima tappa europea dopo l'Inghilterra. In Italia arriverà a partire da fine febbraio 2010 a Milano, Bologna e Torino.

![img](http://1.bp.blogspot.com/_DMCeUNlrHns/StsnQWKqnCI/AAAAAAAAAlI/oZOO1rW0UZE/s320/dino1.jpg)

![img](http://2.bp.blogspot.com/_DMCeUNlrHns/StsnVMjkprI/AAAAAAAAAlQ/UPTNiz6A3ac/s320/dino2.jpg)

*[original article](http://onewaytosweden.blogspot.it/2009/10/dinosauri-arriviamo.html)*


##Alla ricerca della casa perfetta...
Prima o poi l'avrei fatto... ma l'ultimo commento anonimo mi ha spinto a scrivere finalmente questo post. La parola magica è proprio quella: "HEMNET". In pratica è il sito web http://www.hemnet.se, direi il Sito web dedicato alla ricerca delle case con la S maiuscola.

Ci è stato suggerito da diverse persone separatamente da quando siamo qui in Svezia e rappresenta un autentico passatempo per gli svedesi (ma non solo) visto che anche noi con cadenza più che settimanale ci passiamo un po' di tempo !

Ma vediamo di cosa si tratta: in un unico sito vengono presentate le proprietà immobiliari trattate da molte agenzie così non è necessario perdere tempo per frugare in tutti i relativi siti web. Le informazioni messe a disposizione su Hemnet sono moltissime e c'è veramente da perdersi. Anche i criteri di ricerca (per zona, comune, dimensioni della casa, numero di stanze, grandezza del giardino e quant'altro) sono i più disparati e permettono di fare una prima selezione tra le tantissime proposte disponibili.

Ci sono sostanzialmente quattro tipi di proprietà immobiliari tra cui scegliere dove andare a vivere: le "villa/radhus" (che sono le casette singole o villette a schiera), i "bostadsrättslägenhet" (appartamenti di cui si può acquistare il diritto di residenza... poi cercherò di spiegare in due parole questa cosa unica della Svezia), gli "hyresrättslägenhetet" (gli appartamenti in affitto) e le "fritidhus" (case di vacanza).

Come vi dicevo in Svezia esistono queste "bostadsrättslägenhet". In pratica si acquista il diritto di vivere in un appartamento per sempre (per una cifra diciamo che può essere dell'ordine di qualche decina di migliaia di euro) e poi si paga una specie di affitto che però copre in genere tutte le spese che il condominio andrà ad affrontare (rotture, sostituzioni, miglioramenti). Rappresenta una specie di soluzione intermedia tra l'affitto vero e proprio e la proprietà come la intendiamo noi in Italia.

Se qualcuno desidera comprare casa, deve quindi generalmente orientarsi verso il genere villa/radhus. E qui inizia il divertimento! Infatti abituati come siamo ai prezzi italiani che generalmente sono alti (anche senza dover per forza di cose parlare di centro città), una volta che si iniziano a guardare le case in vendita viene veramente l'acquolina in bocca. Ovviamente a Stoccolma le proprietà hanno un altro prezzo... ma non è nostra intenzione rivolgere le nostre attenzioni fin lassù, Norrköping è perfetta per la nostra realtà.

Le informazioni di dettaglio sulle singole case sono incredibili, robe da perderci la testa. Oltre ad un gran numero di fotografie (sembra che vogliono proprio mostrare in ogni angolo la loro casa...), c'è un'accurata descrizione di tutto quella la casa contiene con addirittura l'anno di acquisto di ogni singolo elettrodomestico o di ristrutturazione di una parte o stanza della casa !

Inoltre vengono forniti tutti i dati relativi ai costi annui di mantenimento cosicché ci si può fare un'idea esatta di quello che una casa andrà a costare una volta acquistata.

Facciamo giusto un paio di esempi: casetta di 100 metri quadri, con quasi 1.000 di giardino, su due livelli in un paesino a pochi chilometri da Norrköping e a 1 km da un lago. Cucina molto moderna con doppio frigo-frizer a tutta altezza, soggiorno con caminetto, due camere da letto, due bagni, una sauna, lavanderia ed altre varie stanze accessorie (compreso garage): 164.000 euro. Clicca qui per foto e piante (pdf di 800Kb).

Vogliamo qualcosa di più esclusivo? Non c'è problema: in città a Norrköping, 200 metri quadri, su tre livelli, con più di 1.000 di giardino, quattro camere da letto, bagni, stanze e stanzette a non finire (caminetto e sauna immancabili): 310.000 euro ! Clicca qui per foto e piante (pdf di 5Mb ma ne vale la pena) !

![img](http://www.1013millibar.it/onewaytosweden/casa3.pdf)

Ed ecco la casa dei sogni di Silvia (e perché no anche dei miei) in perfetto stile svedese: quartiere "d'elite", si chiama Lindö, in pratica è sul mare, a 5 km ad est del centro di Norrköping, 180 metri quadri, quasi 1.400 di giardino, tre stanze da letto, bagni enormi con vasca idromassaggio, moooolto carina. Offerta massima per ora: 320.000 euro. Clicca qui per foto e piante (pdf di 2.5Mb).

Beh non ho altro da dire se non... buon divertimento con Hemnet !

![img](http://4.bp.blogspot.com/_DMCeUNlrHns/StxkszeSRoI/AAAAAAAAAlw/TdOAn4hDsC4/s320/hemnet.jpg)

![img](http://3.bp.blogspot.com/_DMCeUNlrHns/Stxh8kOehgI/AAAAAAAAAlg/tud3Pjv60TU/s320/casaimm1.jpg)

![img](http://4.bp.blogspot.com/_DMCeUNlrHns/Stxfz-DazSI/AAAAAAAAAlY/ljvbN7-D-Tk/s320/casaimm2.jpg)

![img](http://2.bp.blogspot.com/_DMCeUNlrHns/StxjZL33GfI/AAAAAAAAAlo/VUfgQUMGv6c/s320/casaimm3.jpg)

*[original article](http://onewaytosweden.blogspot.it/2009/10/alla-ricerca-della-casa-perfetta.html)*


##In orbita !
Quando l'estate scorsa l'Agenzia Spaziale Europea (ESA) bandì il concorso per futuri astronauti, sia io che la Silvia inviammo la nostra domanda di selezione... in tal modo volevamo per un attimo sognare quello che tantissimi bambini desiderano (compresi noi): fare l'astronauta. Ovviamente non siamo riusciti ad arrivare neppure alle prima fase delle selezioni, ma con grande soddisfazione abbiamo poi appreso che la nostra amica Anna di Linköping - quella che con il marito ha fatto il giro dell'Atlantico in barca a vela - era stata selezionata per i primi test che si sono svolti in Germania. E dire che ci eravamo anche allenati con tutti i test di intelligenza... è stato comunque divertente, una delle tante pazze idee che io e la Silvia ogni tanto ci facciamo venire.

Oggi, dopo parecchi mesi di attesa, era il grande giorno: alle ore 15 italiane (e svedesi) sono stati messi in vendita i biglietti per il prossimo lancio dello Shuttle da Cape Canaveral. Vi chiederete che cosa c'entra tutto questo... ebbene, per adeguarci allo stile svedese, da tempo avevamo deciso di prenderci le ferie non d'estate ma in autunno, diciamo pure a novembre quando la stagione da queste parti è meno felice. La meta prescelta (giusto per goderci un po' di caldo fuori stagione) è: la Florida.

Così alle 14.55 ero pronto con la pagina web della NASA aperta e come previsto, alla scoccare delle ore 15 aggiorno la pagina e compare magicamente il tasto "Buy". Allora seleziono subito i due biglietti che ci interessano (quelli per assistere al lancio dal punto più vicino possibile alla rampa), inserisco i dati per la spedizione dei biglietti, controllo tutto due volte e quando sto acquistare con la carta di credito compare la scritta Sold out: finiti !

Non ci potevo credere... meno di tre minuti e tutti i posti sono andati esauriti... argh... non mi perdo d'animo e corro ai ripari cercando di acquistare i tickets "normali" per assistere al lancio dal KSCVC (Kennedy Space Center Visitor Complex). Fatto sta che dopo oltre 30 minuti di attesa con le pagine web che si caricavano lentissimamente (per il sovraffollamento del sito web) sono riuscito nell'impresa: abbiamo i biglietti !!!

Se tutto va bene (e il lancio non viene ritardato di troppi giorni), riusciremo ad assistere dal vivo ad uno degli ultimi lanci dello Shuttle, per l'esattezza il sestultimo. Un'esperienza che sarà unica nel suo genere. Per chi volesse assistervi prima che tutte le navette vengano messe in pensione, l'ultimo lancio STS-134 è previsto per il 29 luglio 2010.

Ed adesso inizia il conto alla rovescia...

![img](http://3.bp.blogspot.com/_DMCeUNlrHns/St3XOhTp__I/AAAAAAAAAl4/E9c_12liWjg/s320/astronauta1.jpg)

![img](http://1.bp.blogspot.com/_DMCeUNlrHns/St3XcjdbzvI/AAAAAAAAAmI/w8jFCiM7ksQ/s320/astronauta2.jpg)

![img](http://2.bp.blogspot.com/_DMCeUNlrHns/St3Xq-3nVgI/AAAAAAAAAmY/QEJgcgSCRHg/s400/sts129.jpg)

*[original article](http://onewaytosweden.blogspot.it/2009/10/in-orbita.html)*


##Muffins multilingue
Oggi, come tutti i giorni dal lunedì al giovedì in queste settimane, seguo il corso di svedese alla Folkuniversitet di Linköping. Fin dal secondo giorno abbiamo deciso le regole per la fika. E così, a turno ogni giorno uno di noi deve portare un dolce per la bella abitudine svedese della pausa a metà mattina. Essendo oggi il mio compleanno, ad inizio settimana mi ero prenotato il mio slot di tempo e così oggi era arrivato il mio turno.

Ieri sera con la Silvia abbiamo cucinato due tipi di muffins (blåbär e choklad). In realtà volevo far assaggiare ai miei compagni il tiramisù (molto più italiano) ma il trasporto in tram-treno-piedi non lo ha permesso.

Comunque devo dire che i nostri muffins sono stati molto apprezzati, sono stati spazzolati ! La cosa molto carina è che mi hanno fatto trovare un simpatico biglietto di auguri con delle frasi in tutte le loro lingue madri (greco, tedesco, portoghere, polacco, spagnolo, svedese, olandese, inglese e persino thailandese) e mi hanno cantato la canzoncina in svedese! Ecco il risultato.... tack så micket kompisar !








![img](http://4.bp.blogspot.com/_DMCeUNlrHns/St8TD_ujJuI/AAAAAAAAAmo/XLEodovGQCI/s400/auguri.jpg)

![img](http://video.google.com/ThumbnailServer2?app=blogger&contentid=3547d5d9254dfd95&offsetms=5000&itag=w160&sigh=W9QZK9rBPLtHteg6sXrJvi-5tQI)

*[original article](http://onewaytosweden.blogspot.it/2009/10/muffins-multilingue.html)*


##Strani incontri
In questi giorni che contornano il mio compleanno sono più allegro del solito e così stasera ho deciso di fare un post "just for fun". Questo pomeriggio siamo andati a fare la spesa per la festicciola casalinga di domani sera e siamo anche andati da Plantagen, il mega negozio di fiori/piante e tutto quello che concerne giardinaggio & C.

Fatto sta che abbiamo fatto degli incontri strani. Prima di tutto siamo passati al City Gross e come al solito abbia acquistato frutta e verdura. Questa volta però la mia attenzione non è stata catalizzata da strani frutti tropicali (di solito me ne prendo sempre uno da assaggiare), ma da un'insolita radice dalle dimensioni veramente esagerate, tanto che devo dire incuteva un po' di timore e la fotografia la dice lunga su tutta la mia perplessità. Fatto sta che non abbiamo avuto il coraggio di provarla, anche perché le dimensioni erano veramente troppo generose.

Terminata la spesa alimentare, come anticipato, siamo andati da Plantagen per comprare dei vasi dove trasferire alcune piante grasse per l'inverno e per l'acquisto di un ciclamino. Ed anche qui le sorprese non sono mancate. Una volta alla cassa siamo stati tentati di portarci a casa un bel lecakulor... ma poi le risate hanno preso il sopravvento ed abbiamo dovuto rinunciare, in compenso la foto parla da sola ! E poi non dite che i lecakulor ci sono solo in Italia, anzi qui vengono offerti a 3x2 !!!

![img](http://4.bp.blogspot.com/_DMCeUNlrHns/SuCkqH39AXI/AAAAAAAAAm4/C214oZvEIu0/s400/radice.jpg)

![img](http://2.bp.blogspot.com/_DMCeUNlrHns/SuCkchB1TfI/AAAAAAAAAmw/-nmoKlgj6uo/s400/leckulor.jpg)

*[original article](http://onewaytosweden.blogspot.it/2009/10/strani-incontri.html)*


##Weekend di festeggiamenti
Finalmente è venerdì... la mia seconda settimana di corso intensivo è volata. Oggi sono alle prese con la cucina per preparare tutto per la piccola festicciola del pomeriggio-sera. Poi domani mattina si parte alla volta di Stoccolma dove ci aspetta un fine settimana piuttosto intenso.

Il programma, studiato al dettaglio a tavolino, prevede: visita al Palazzo Reale (a gennaio scorso era chiuso) e "Walking with Dinosaurs" per il sabato, mentre per domenica è in lista il ritrovo-brunch con i blogger italiani in Svezia.

L'idea iniziale della Silvia del ritrovo tra blogger è stata accolta con estremo interesse da tutti e grazie all'ottimo lavoro organizzativo di Mauro a "Blogfesten'09" conosceremo finalmente un sacco di persone. Pensate che dovremo essere almeno in quindici, con due persone che verranno su per l'occasione dall'Italia (robe da non credere...) e qualcuno che invece scenderà dal grande nord, ci sarà da divertirsi.

Intanto mi diletto a preparare il menù di oggi che è: focaccia alle olive e rosmarino, pizza (metà peperoni, metà scalogno e pancetta), culatello e salame di Sauris (incantevole paesino sulle Prealpi friulane) da accompagnare con una selezione di formaggi internazionali, tacos e guacamole. E per finire mega macedonia di frutta e torta di mele e cioccolato cucinata dalla Silvia ieri sera ! 

*[original article](http://onewaytosweden.blogspot.it/2009/10/weekend-di-festeggiamenti.html)*


##Stoccolma per un weekend
Eccoci a casa, nella nostra Norrköping, dopo un intenso weekend con indigestione della capitale. Il tempo non è stato dei più vari durante il nostro soggiorno a Stoccolma, anzi devo dire che la temperatura non si è mai scostata di molto dai 7°C e nemmeno il cielo ha cambiato granché colore, mantenendo una costante tonalità grigiastra. L'unica variazione sul tema è stata qualche goccia di pioggia. Tuttavia ci abbiamo pensato noi e gli altri compagni del weekend a renderlo speciale e divertente.

Per cominciare venerdì lo abbiamo dedicato allo shopping, e così tra un grande magazzino e l'altro finalmente siamo riusciti ad acquistare i cuscini (rossi) per il nostro divano, un ombrello tascabile, un paio di guanti super-invernali per la Silvia e qualche pezzo di ricambio per il nostro sport preferito, il tennis (un paio di tubi di palline e il nastro per rifare i manici). In realtà le tentazioni sono state molte di più, specialmente da Stadium, il negozio di attrezzature ed abbigliamento sportivo che a Stoccolma è veramente immenso e disposto su cinque diversi livelli. C'è mancato poco che acquistassimo un set base di racchette e volano per provare a giocare a badminton... chissà, magari la prossima volta, o forse è meglio concentrarsi sul tennis e cercare di migliorare sempre più... 

Il clou della giornata però era previsto per la sera e così, dopo aver preso possesso della camera d'albergo (posto molto carino e silenziosissimo) ed essersi concessi un paio d'ore di pit-stop, ci siamo recati al Globe Arenas per l'attesissimo spettacolo "Walking with the dinosaurs". E le nostre attese non sono state deluse ! All'interno dell'immensa struttura sferica del Globe, abbiamo assistito a qualcosa di veramente speciale. Le scenografie, le luci, la musica, il presentatore e soprattutto loro, i protagonisti della scena, ossia i dinosauri, sono stati tutti degni di nota. Gli abitanti della terra di molti milioni di anni fa, riprodotti con impressionanti dettagli a dimensioni quasi reali, si muovevano nella vasta arena, in piccoli gruppi ognuno caratterizzato da una piccola storia. Dalla schiusa delle uova e la nascita di un paio di cuccioli, alla lotta tra i possenti Taurosauros, fino all'arrivo di un T-Rex adulto che corre in soccorso di un piccolo troppo intraprendente. Sicuramente per noi, amanti di questi splendidi animali, l'apparizione più emozionante è stata quella dei Brachiosauri, un cucciolo (per modo di dire) e un adulta (alto 12 metri e lungo quasi 20). E qui viene svelato il mistero che magari ancora per qualcuno avvolgeva il loro del nostro blog. Le due creature verdi rivolte l'un l'altra sono una coppia di brontosauri i pacifici, immensi, dinosauri vegetariani.

La domenica è stata invece ravvivata dall'incontro in un localino di Gamla Stan tra i blogger italiani in Svezia. Al pranzo eravamo ben in 17, un numero di tutto rispetto. Il tempo è volato, tra i racconti delle vicissitudini che tutti in un modo o nell'altro abbiamo vissuto nell'inizio della vita in terra straniera e tra i desideri di coloro che sono fin qui venuti appositamente dall'Italia per conoscere noi tutti. Finalmente abbiamo dato un volto a persone che per mesi e mesi abbiamo conosciuto virtualmente tramite la rete internet. Oggi abbiamo stretto nuove amicizie, abbiamo conosciuto i sogni dei nuovi aspiranti emigranti, condiviso impressioni e vicissitudini con chi, o da pochi mesi o qualche anno già vive in Svezia.

Da bravi italiani siamo stati anche un po' rumorosi nella stanza a noi riservata, ma le grasse risate che sono scappate a più riprese al racconto delle esilaranti vacanze invernali al nord di Mauro, Giusi e Davide, non potevano essere trattenute e probabilmente hanno fatto scappare prematuramente un paio di coppie svedesi...

Il divertimento è stato assicurato e prima di lasciarci in Sergel Torg non abbiamo potuto fare a meno di scattare una foto ricordo con coloro che si sono trattenuti fino a tardi (purtroppo non ci siamo tutti nella foto appunto perché qualcuno ha dovuto abbandonare aniticipatamente l'allegra compagnia).

Un grazie a tutti quelli che sono intervenuti, vicini e lontani (soprattutto ad Andrea e Orma che sono giunti dall'Italia), al prossimo ritrovo !

![img](http://1.bp.blogspot.com/_DMCeUNlrHns/SuTOxlyoZ4I/AAAAAAAAAnA/8dWHbsvjll4/s400/bloggers.jpg)

*[original article](http://onewaytosweden.blogspot.it/2009/10/stoccolma-per-un-weekend.html)*


##Noi nuovi emigranti
C'è chi in Svezia ci è capitato per caso, quando la meta iniziale era in effetti un'altra. C'è chi la Svezia l'ha scelta dopo anni di riflessioni e viaggi in questo magnifico Paese. C'è chi come noi, e anche altri, che semplicemente l'ha scelta perché in un particolare frangente offriva opportunità e qualità di vita non confrontabili a quelle lasciate in Italia. 

Siamo nati tra la fine degli anni Sessanta e l'inizio degli anni Ottanta, non siamo sprovveduti e senza istruzione come i nostri bisnonni che ad inizio secolo andarono in America, e nemmeno come i nostri zii che negli anni Sessanta emigrarono in Australia. E non siamo nemmeno premi Nobel, non tutti siamo cervelli in fuga. Non andiamo all'estero per "fare fortuna" intesa come guadagni spropositati, ma cerchiamo semplicemente il giusto guadagno per un giusto lavoro. Siamo semplicemente persone normali, che vogliono mettere a frutto quello per cui hanno studiato, poter fare progetti per il futuro e magari una famiglia, avere il giusto riconoscimento. E non vogliamo essere costretti a vivere sempre alla giornata, a chinare la testa ai prepotenti, a non credere più nella giustizia e nella presenza delle istituzioni, a vivere in un Paese dove, come qualcuno ha detto, "ogni cosa o è commedia o è tragedia". Non siamo "figli di", e per quello non abbiamo avuto il posto pronto in qualche istituzione di prestigio. Non abbiamo appoggi politici, e nemmeno ci teniamo ad averli, perché crediamo che sia più dignitoso farsi strada con le proprie forze e capacità: e che vinca il migliore. 

Come ogni scelta, anche questa ci è costata: abbiamo lasciato soprattutto genitori, fratelli e sorelle, parenti, amici... e anche se con le low-cost tornare è facile e veloce, non è mai come abitare nel tuo vecchio paese, dove tutti parlano la tua lingua (con tutte le sfumature possibili, e pure il tuo dialetto) e per strada incontri magari i vecchi compagni di scuola.

Ma soppesando sulla bilancia il tutto, il vantaggio resta sempre qui, almeno dal nostro punto di vista. 

La Svezia ha certo i suoi difetti e i suoi problemi, ma noi nuovi emigranti ci viviamo bene. E casa, in fondo, è dove ci si sente bene.

Non saremo mai svedesi, è vero. Ma in fondo, vogliamo veramente diventarlo ? Non possiamo e nemmeno vogliamo cancellare la nostra origine, ma utilizzarla come "valore aggiunto" nel nostro nuovo Paese, dove non ci sentiamo solo ospiti ma dove rispettiamo gli autoctoni e la loro cultura, e lavoriamo per (si spera) un miglioramento collettivo. Vogliamo prendere il meglio delle due culture, e lasciare stare il peggio sia dell'una che dell'altra. E poco importa sentirsi "osvensk", se si è apprezzati e valutati il giusto, se ci si crea una rete di buone amicizie (italiane, e non), se si hanno la giusta tranquillità e il giusto equilibrio tra lavoro, tempo libero, famiglia, benessere del corpo e della mente. 

Vogliamo, insomma, una vita "lagom" senza che ciò significhi però "appiattimento": e per questo forse non è un caso che siamo finiti, più o meno consapevolmente, in Svezia.

![img](http://1.bp.blogspot.com/_bRAFJVmBu9U/SuV8RkGLtBI/AAAAAAAAAJs/kitce_md6LU/s320/emigrazione_africa+valigia.jpg)

*[original article](http://onewaytosweden.blogspot.it/2009/10/noi-nuovi-emigranti.html)*


##Stesse emozioni a sei mesi di distanza
E' quasi fine ottobre ormai e in questi giorni sembra di rivivere le stesse emozioni che sei mesi fa abbiamo vissuto noi al momento di lasciare tutto, caricare la macchina e partire alla volta del grande nord. Domani tocca a dei nostri amici, che come noi, hanno preparato la fuga a tavolino e finalmente domattina vedono i loro sogni materializzarsi sull'autostrada per il Brennero !

Sono Giulia e Marco, anche loro hanno da poco iniziato a raccontarsi in un blog. Lei era una collega di Silvia all'ospedale di Padova e... guarda caso... da novembre sarà nuovamente sua collega ma a 2.000 km di distanza, all'ospedale di Norrköping. Stiamo dando vita ad una nuova comunità italiana di medici (e non solo) a Norrköping!

La cosa più bella è che abiteranno proprio di fronte a casa nostra e potremo comunicare direttamente affacciandoci alle finestre. Purtroppo per loro climaticamente non è il momento più felice della stagione per trasferirsi in Svezia visto che anche l'ora legale ha contribuito ad accorciare le giornate e le foglie cadono ormai all'impazzata. Tuttavia i colori dell'autunno dominano ancora il paesaggio e lungo il viaggio avranno modo sicuramente di apprezzarne tutte le sfumature ed ad ogni modo ci penseremo noi a riscaldare le loro prime giornate svedesi.

L'arrivo in città è previsto per lunedì e li incontrerò direttamente a Linköping una volta terminata la lezione di lingua svedese alla Folkuniversitet. Al posto della comodissima combinata tram-treno, lunedì userò il Discovery che lascierò parcheggiato tutta la mattina all'IKEA. Infatti la fedele bronto-macchina servirà proprio per stipare i primi acquisti di Marco e Giulia che incontrerò proprio al grande magazzino per ora di pranzo (arriveranno direttamente da Malmö).

Io e Silvia non vediamo l'ora di abbracciare la nuova famigliola; per vedere Riccardino, il loro piccolo, purtroppo dovremmo aspettare l'ultima settimana di novembre quando rientreremo in Svezia dagli States. Nel frattempo nelle due settimane in cui noi saremo assenti, loro inizieranno a muovere i primi passi nella nuova vita!

Per il resto della prossima settimana mi si prospetta uno dei miei passatempi preferiti: montaggio mobili IKEA! Chissà se Marco mi guarderà dubbioso come lo guardavo io ad aprile quando furono loro a venire su per darci una mano (vedi foto); speriamo di no.

![img](http://1.bp.blogspot.com/_DMCeUNlrHns/Sumlb-Nu40I/AAAAAAAAAnI/Qu-Sa8XDmos/s400/montaggio.jpg)

*[original article](http://onewaytosweden.blogspot.it/2009/10/stesse-emozioni-sei-mesi-di-distanza.html)*


##La nostra coltivazione casalinga
Vi presentiamo oggi un nostro coinquilino dotato di vita propria, che ha letteralmente "messo radici" in Svezia esattamente sei mesi fa, quando abbiamo iniziato questa nostra avventura.

Ecco a voi Oro il Pomodoro, comprato dalla sottoscritta in un mercatino di piante e fiori a Gamla Linköping: allora era alto non più di 10 cm e aveva una sola foglia...

Oggi è venuto il momento di mangiare i pomodorini (in realtà uno l'abbiamo già staccato e assaggiato qualche settimana fa, ed era proprio buono) che accompagnamo con ottimi salumi veneti-friulani, per la precisione un culatello di Sauris e una sopressa di Schio ! 

Notare l'altezza raggiunta dalla piantina, che qualche giorno fa mi ha ahimè sorpassato...

![img](http://3.bp.blogspot.com/_bRAFJVmBu9U/SurPVqKo-BI/AAAAAAAAAJ8/VXhygDQ8vV8/s320/oro2.jpg)

![img](http://1.bp.blogspot.com/_DMCeUNlrHns/SurbhpBitTI/AAAAAAAAAnY/6Mqk5Qd2KDc/s400/oro3.jpg)

![img](http://3.bp.blogspot.com/_bRAFJVmBu9U/SurPNBbKPwI/AAAAAAAAAJ0/N0RCxXIdJZo/s320/oro1.jpg)

*[original article](http://onewaytosweden.blogspot.it/2009/10/la-nostra-coltivazione-casalinga.html)*


##Halloween e Videocracy
Oggi è Halloween e già da un paio di settimane la nostra zucchetta fa bella mostra di sé in terrazzo. Ogni sera la accendiamo con un piccolo lumino all'interno e nel buio della notte scandinava è proprio carino vedere questo piccolo tremolante punto di arancio. Un paio di giorni fa nel giardino sotto casa è comparsa anche una zucca in carne e ossa, anzi in polpa e semi... qualcuno la aveva intagliata a dovere e sistemata alla base di un albero ed una sera è stata anche illuminata.

Per la giornata di oggi abbiamo in programma due cose, una delle quali piuttosto sugosa: la visione del film Videocracy realizzato da un regista italiano ma trasferitosi in Svezia da più di 20 anni ormai. So già che non ci sarà nulla da ridere... e che purtroppo ne usciremo con le ossa rotte dal cinema. Non è questione di come la si pensi, se si parteggia per la destra o per la sinistra, la questione è che il film-documentario racconta come la televisione italiana ha modificato i comportamenti, gli atteggiamenti e il pensiero degli italiani; per riprendere alcune parole del regista, "non è un film su Berlusconi ma sull'Italia berlusconiana".

Per il dopo-cena invece ci aspetta la festa dei tirocinanti dell'ospedale. Un'altra ottima occasione per conoscere gente e chissà... stringere nuove amicizie internazionali.

Nel frattempo la Silvia è appena rientrata dal turno di notte in ospedale e ha dovuto togliere un sottilissimo strato di brina dal parabrezza, facendo buon uso della spazzola acquistata di recente. Ormai al mattino le temperature se il cielo non è troppo nuvoloso arrivano allo zero...

![img](http://2.bp.blogspot.com/_DMCeUNlrHns/SurLFH7ZleI/AAAAAAAAAnQ/ej135Ga7lq4/s400/zuccungau2.jpg)

*[original article](http://onewaytosweden.blogspot.it/2009/10/halloween-e-videocrazy.html)*


##Ho sbagliato tutto: dovevo fare la velina
Ieri sera, alle 22 e 30, al termine della proiezione del film Videocracy, per la prima volta da quando ad aprile abbiamo solcato le strade d'Europa alla ricerca della nostra nuova casa al nord, mi sono sentito TRISTE. Avrei voluto quasi piangere... una sensazione che non provavo da un bel po'. E per chi, per cosa? Per il mio Bel Paese che di bello ha ormai solo quelle immense opere d'arte che i nostri antenati ormai lontani ci hanno lasciato, personaggi dai nomi altisonanti che hanno fatto della nostra Italia un tesoro di arte, letteratura, architettura e chi più ne ha più ne metta.

Ma quello che, a malincuore, ho assistito ieri sera è stata una coltellata al proprio essere italiano, al proprio orgoglio e al proprio amore per una patria che ora non è più la tua. Il film, non è un film su Berlusconi, ma è un documentario su come, in trent'anni, il mondo della televisione da lui inventato ha letteralmente modificato il modo di pensare, di vedere le cose di noi italiani.

Quella scatola magica, la televisione, con il suo devastante potere di entrare in tutte le case, può plasmare le menti delle persone, condizionandone gli interessi, le passioni e persino i sogni e le aspirazioni personali. Mi verrebbe da pensare che la colpa siamo anche noi, la colpa è anche di chi guarda; ma poi mi rendo conto che siamo solo degli uccelli chiusi in gabbia che vedono sempre lo stesso paesaggio, quello che vedono tutti giorni dalla stessa finestra. E' ovvio che si può fare anche a meno di guardare, ma è difficile. Spegnere la tv, pubblica o privata che sia, è pur sempre difficile. 

Di tutte queste cose te ne rendi conti quando inizi a guardare le cose come attraverso la lente grandangolare di una macchina fotografica, perdi i dettagli ma cogli l'insieme. Vivere all'estero ti offre questa possibilità... guardare le cose da un altro punto di vista, perdere il contatto con la tv che hai guardato fin da bambino e magari scoprire con un pizzico di sollievo che alle 11 di sera se vuoi fare un po' di zapping non sei costretto a sorbirti solo improbabili rete televisive private con tette, culi e numeri telefonici erotici.

Ma poi, quando decidi di andare al cinema a vedere una forte testimonianza come quella di Videocracy, allora questo ti fa male e riesci quasi a vergognarti di essere vissuto fino a l'altro ieri in un paese dove ha successo un Corona che finisce in galera e scrive libri, pubblica dischi o vende t-shirt o dove ambire a fare la velina è uno desideri più accarezzati dalle teenagers nostrane. 

Apparire, diventare famosi, guadagnare soldi facili, magari fregando se possibile anche il prossimo; questi sono i valori che la tv oggi nel Bel Paese passa... ieri sera ero molto triste, amareggiato, diciamo pure quasi incazzato... triste perché non vedo una via di fuga da tutto questo. Come dice Davide, la cui lettera a Beppe Severgnini del Corriere è stata pubblicata oggi su Italians con il titolo: "L'Italia rimane lì, indolente, lumacosa", forse le cose dovrebbero peggiorare veramente perché qualcosa possa forse cambiare. E' brutto dirlo, ma non penso che quello che dice non sia poi tanto lontano dalla verità. Davide oggi per me è un nuovo amico conosciuto la settimana scorsa a Stoccolma, ma nella realtà dei fatti è un ricercatore bolognese emigrato per necessità di lavoro.

La televisione contribuisce inesorabilmente a farcire il "Bel Paese" con un sapiente mix di "Tragedie e Commedie" alternando immagini e notizie di frane, delitti, omicidi, malasanità a momenti di falsa felicità con i reality show, le partite di calcio e i teatrini politici: "panem et circenses" (questa me l'ha suggerita la Silvia dall'alto del suo Liceo Classico).

Stamattina la tristezza non è ancora del tutto scomparsa perché il mio pensiero è ancora là, ma per lo meno sono interiormente felice e profondamente convinto della nostra scelta.

![img](http://2.bp.blogspot.com/_DMCeUNlrHns/Su1ngi4QmFI/AAAAAAAAAnw/B6aAy3frH78/s400/videocracy.jpg)

![img](http://3.bp.blogspot.com/_DMCeUNlrHns/Su1nYVOyO4I/AAAAAAAAAno/CEb0aJRj7HY/s400/veline2.jpg)

*[original article](http://onewaytosweden.blogspot.it/2009/11/ho-sbagliato-tutto-dovevo-fare-la.html)*


##Sono arrivati!
Finalmente dopo lunga attesa, con il conto alla rovescia che giorno dopo giorno si assottigliava sempre più... ieri, alle ore 12.30 in perfetto orario sulla tabella di marcia c'è stato il grande ritrovo nel parcheggio dell'IKEA di Linköping. L'abbraccio che ho riservato a Giulia e Marco è stato uno di quelli speciali, di quelli sani, che ti emozionano un pochino... Giulia e Marco sono i nostri amici di Padova che, convinti da quello che noi abbiamo trovato qui in Svezia e loro abbiamo racconto, hanno deciso di crederci e fare il grande salto.

Dal momento in cui avevano anche loro avevamo preso la decisione di provare una nuova vita all'estero, io e la Silvia ci sentivamo una grande responsabilità addosso, perché in un modo o in un altro siamo stati anche noi la causa di tutto questo stravolgimento. Le settimane che hanno preceduto il loro viaggio in mezzo all'Europa, sono state per noi caratterizzate da una febbrile attesa... ma poi ieri finalmente tutto si è materializzato e la felicità ha preso il sopravvento su tutto.

Da quel abbraccio non abbiamo più avuto un momento di pausa e queste ultime 36 ore sono state un frenetico andare e venire, caricare e scaricare, sballare e sistemare... la prima notte l'hanno passata da noi ed è stato bello condividere le loro emozioni proprio nella loro prima notte svedese. Oggi, dopo la mia ormai solita lezione di svedese alla Folkuniversitetet (dove finalmente abbiamo iniziato a parlare un po' di svedese...), ho preso l'autobus e mi sono ripresentato all'IKEA dove ci eravamo dati appuntamento per la grande spesa. Il resto lo hanno fatto loro acquistando i pezzi grossi (letto, divano, ecc...) della loro nuova casa, poi è venuta la parte più divertente, quella del noleggio del furgone (per me era la terza volta che lo guidavo) e della doppia corsa Linköping-Norrköping da fare in meno di due ore per usufruire del magico sconto IKEA. Ovviamente con il fatto che avevamo già rispettato i tempi in due precedenti occasioni del nostro trasloco, non avevamo dubbi sulla possibilità di riuscita.

Infatti, anche grazie alle infaticabili braccia delle nostre adorate mogliettine, lo scarico del materiale si è svolto in completa tranquillità e il cronometro è stato fermato ben prima delle due ore.

Adesso sono stanco ma felice, vedo in loro gli stessi passi in punta di piedi che facemmo noi sei mesi fa, ma sono convinto che questi primi passi si trasformeranno presto in una bellissima corsa che per di più faremo assieme. Giulia e Marco: grazie  !

*[original article](http://onewaytosweden.blogspot.it/2009/11/sono-arrivati.html)*


##La prima neve
Ci avrei scommesso! Ieri sera ho fatto la mia previsione meteo presonalizzata visto che era in arrivo una perturbazione e le temperature diurne sarebbe ulteriormente calate rispetto ai 5-7°C di questi ultimi giorni. Così, oltre a consultare le previsioni ufficiali che comunque non davano grandi speranze per la neve, mi sono messo a guardare qualche mappa meteorologica con un po' di attenzione ed alla fine la mia previsione è stata: neve SI (testimoni Silvia, Giulia e Marco).

E così fu oggi è stato: abbiamo dovuto attendere l'ora di pranzo per vedere i primi micro fiocchi cadere dalle nuvole grigie, ma poi la nevicata ha preso piede con maggiore vigore e nel pomeriggio a tratti è risultata anche fitta senza tuttavia dare significativi accumuli al suolo. Il risultato è stato solo una spruzzata di bianco sulle panchine e sui lampioni.Ma è stato comunque bello vedere per la prima volta nell'anno la neve. Chissà cosa avrà pensato Carla, la ragazza brasiliana che frequenta il corso di svedese alla Folkuniversitet a Linköping con noi. Stamattina le avevo detto che probabilmente oggi avrebbe visto per la prima volta in vita sua la neve. Sono curioso di sentire domani i suoi commenti.

E così fu oggi è stato: abbiamo dovuto attendere l'ora di pranzo per vedere i primi micro fiocchi cadere dalle nuvole grigie, ma poi la nevicata ha preso piede con maggiore vigore e nel pomeriggio a tratti è risultata anche fitta senza tuttavia dare significativi accumuli al suolo. Il risultato è stato solo una spruzzata di bianco sulle panchine e sui lampioni.

Ma è stato comunque bello vedere per la prima volta nell'anno la neve. Chissà cosa avrà pensato Carla, la ragazza brasiliana che frequenta il corso di svedese alla Folkuniversitet a Linköping con noi. Stamattina le avevo detto che probabilmente oggi avrebbe visto per la prima volta in vita sua la neve. Sono curioso di sentire domani i suoi commenti.

![img](http://1.bp.blogspot.com/_DMCeUNlrHns/SvHm9C-Z4GI/AAAAAAAAAn4/KwTXdvlMw8E/s400/neve.jpg)

*[original article](http://onewaytosweden.blogspot.it/2009/11/la-prima-neve.html)*


##Letture per grandi e piccoli
Finalmente sono riuscito a finire di leggere il mio primo libro in svedese. Diciamo pure che non si è trattato di un libro vero e proprio ma di un libretto per bambini. Infatti proprio i libri per i bambini sono i più adatti per chi, come me, deve imparare la lingua.

Nella fornitissima biblioteca della città ce ne sono moltissimi tra cui scegliere. Ma la nostra attenzione è stata subito catturata da una serie di libretti che sembrano essere molto conosciuti in Svezia, visto che ci sono stati consigliati anche da una nostra amica svedese.

Si tratta della collana "LasseMajas Detektivbyrå", che trattano le avventure dell'ufficio investigativo condotto da due ragazzini di nome Lasse e Maja. C'è anche un sito web dedicato alla collana che potete vedere qui. Nella collana trovano posto diversi "misteri" che i piccoli investigatori devono risolvere nella cittadina di Valleby. 

Oggi ho finito il mio primo mistero: lo Zoomysteriet, una simpatica storiella costruita attorno ad un negozio di animali dove gli ospiti sembrano essere stati avvelenati. Diversi sono i sospettati, da proprietario del negozio di chiavi al postino; finale a sorpresa con gli animali che tornano in buona salute.

Nel 2006 hanno anche realizzato un film su Lasse e Maja che cercherò di trovare...

Nel frattempo in biblioteca, oltre ai libretti, trovano posto anche i cd narrati. E questo sarà il prossimo passo... anzi proprio per non perdere il contatto con lo svedese durante le prossime due settimane di ferie che ci aspettano negli States, mi porterò appresso un libretto e gli mp3 sul lettore... un simpatico passatempo per le lunghe ore d'aereo.

Intanto mi metto alla lettura del secondo mistero: il Kyrkomysteriet. Ovviamente Silvia l'ha già letto in un ögonblick, come dicono da queste parti (ossia in un attimo o meglio in un batter d'occhio), ed a sentir lei è stato molto divertente. Il suo commento è stato "dissacrante". Appena lo finisco ve lo racconto... sono molto curioso.

![img](http://4.bp.blogspot.com/_DMCeUNlrHns/Suw6IPHtbDI/AAAAAAAAAng/g6MsBaMRF6E/s400/kyrkomysteriet.jpg)

*[original article](http://onewaytosweden.blogspot.it/2009/11/letture-per-grandi-e-piccoli.html)*


##Pronti... via ! Florida arriviamo
Il sottotitolo del nostro blog dice: "l'avventura in Svezia (e non solo) di un meteorologo e di un medico, inguaribili sognatori e decisi a seguire sempre le proprie passioni". Ora, dopo sei mesi di Svezia, arriviamo a parlare per un po' di giorni del (e non solo) che figura nel sottotitolo.

In questo (e non solo) dovrebbero finire tutte le nostre passioni, le mille idee che ci vengono in mente e che a volte alcune delle quali vedono anche una realizzazione. Tanto per citarne l'ultima, una forse delle più belle e conclusasi a giugno: l'esperienza di 50 giorni a caccia di tornado negli States in un progetto di ricerca americano chiamato VORTEX-2. Purtroppo quest'anno alla caccia ai tornado non ha potuto affiancarmi Silvia, proprio perché negli stessi giorni in cui io partivo per il Colorado, lei lasciava definitivamente l'Italia per venire qui in Svezia. Sono stati 50 giorni duri per noi due, soprattutto per lei che ha dovuto iniziare da sola la vita qui al nord, ma grazie alla nostra perseveranza e al fatto di credere sempre nei propri sogni ce l'abbiamo fatta ed oggi ne siamo super fieri e contenti.

Ora però a qualche mese di distanza è giunta l'ora di rimettere piede sul suolo americano ma questa volta a braccetto, tutti e due assieme. Silvia ha lavorato sodo tutta l'estate e la vacanza se la merita tutta, è stata bravissima e queste due settimane al calduccio sono quanto di più bello possa desiderare ora.

La nostra fuga è stata studiata nei minimi dettagli ed avviene al momento giusto, proprio quando ci si inizia ad inoltrare nel mese di novembre e la neve ha già fatto la sua comparsa nei cieli svedesi. Le giornate, specie da quando abbiamo perso l'ora legale, hanno iniziato ad accorciarsi specie al pomeriggio ed orami, se la giornata è nuvolosa, alle quattro e mezza è buio mentre in casa bisogna accendere la luce già alle tre e mezza.

Così ce ne andiamo per fare il pieno di sole e caldo, ma soprattutto di avventure che non ci faremo mancare. Il programma è ricco e lo sveleremo strada facendo.

Da domani quindi si parte e per due settimane ci occuperemo del "(e non solo)" di questo blog.

![img](http://2.bp.blogspot.com/_DMCeUNlrHns/SvLk_G3dwSI/AAAAAAAAAoA/qw1WXtQ_120/s400/floridamap.jpg)

*[original article](http://onewaytosweden.blogspot.it/2009/11/pronti-via-florida-arriviamo.html)*


##Approccio alle Florida Keys
Dopo un viaggio che ci è sembrato interminabile, con sosta di 8 ore all'aeroporto di Newark per aspettare la coincidenza che ci avrebbe portato a Miami, siamo finalmente giunti ieri sera a destinazione ! La prima tappa, prima del riposo del giusto, è stata il noleggio dell'auto, dove ci ha atteso una piacevole sorpresa: al prezzo di una macchina "base" ci è stata consegnata (o meglio abbiamo potuto scegliere) una spaziosa berlina. La ragione: in USA non esistono auto di piccola taglia, e questa era la più piccola che avevano ieri sera (cilindrata 2.0).

![img](http://1.bp.blogspot.com/_bRAFJVmBu9U/Svd0chCZJnI/AAAAAAAAAK0/eF0COGx6E0g/s320/_macchina.jpg)

![img](http://2.bp.blogspot.com/_bRAFJVmBu9U/Svd0o9Zp3zI/AAAAAAAAAK8/YRwEPdqhPNI/s320/_trampo.jpg)

![img](http://3.bp.blogspot.com/_bRAFJVmBu9U/Svd015KipzI/AAAAAAAAALE/5XliowjMDGk/s320/_gabry.jpg)

![img](http://1.bp.blogspot.com/_bRAFJVmBu9U/Svd1DvJlk3I/AAAAAAAAALM/7JNslXKR4HI/s320/_cervi.jpg)

![img](http://3.bp.blogspot.com/_bRAFJVmBu9U/Svd1TK55plI/AAAAAAAAALU/3PQKEzhEenw/s320/_nonamepub.jpg)

*[original article](http://onewaytosweden.blogspot.it/2009/11/approccio-alle-florida-keys.html)*


##90 miglia da Cuba
Dopo una sveglia di buon’ora stamattina (anche a causa del rumore del vento forte che ha soffiato costantemente per tutta la notte) abbiamo fatto conoscenza con la padrona di casa, una signora di circa 45 anni un po’ rifatta con cui abbiamo piacevolmente chiacchierato e che ci ha preparato una colazione a dir poco sostanziosa e che ci è bastata per tutta la giornata (Gabriele si è mangiato nell’ordine: frittata di formaggio e patate avvolta in una piadina e condita da salsa di pomodoro leggermente piccante, wurstel, ananas, arancia a fettine).

![img](http://2.bp.blogspot.com/_bRAFJVmBu9U/Svibf3mwG8I/AAAAAAAAALc/gWkEkCnTZAs/s320/_casakeywest.jpg)

![img](http://1.bp.blogspot.com/_bRAFJVmBu9U/Svibrx7nQWI/AAAAAAAAALk/HHMO-tRS5AM/s320/_cuba.jpg)

![img](http://2.bp.blogspot.com/_bRAFJVmBu9U/Svib1kCxwTI/AAAAAAAAALs/lhQR1f2HMuI/s320/_silivaalligatore.jpg)

![img](http://1.bp.blogspot.com/_bRAFJVmBu9U/Svib_q1kWlI/AAAAAAAAAL0/pd2kQW8xYos/s320/_alligratore.jpg)

![img](http://4.bp.blogspot.com/_bRAFJVmBu9U/SvidE_1GKfI/AAAAAAAAAL8/frAiIHTY0wA/s320/_gabry.jpg)

*[original article](http://onewaytosweden.blogspot.it/2009/11/90-miglia-da-cuba.html)*


##Alligator adventure
Con la giornata di oggi abbiamo lasciato le isole, e siamo tornati sui nostri passi risalendo verso nord-ovest per iniziare una due-giorni di visita al parco nazionale delle Everglades, in pratica un enorme acquitrino popolato da numerosissime specie di animali e in cui è possibile scegliere tra diversi percorsi naturalistici a piedi, in bici o addirittura in canoa/kayak.

![img](http://3.bp.blogspot.com/_bRAFJVmBu9U/SvrZhN-mV9I/AAAAAAAAAMM/_eswMy5E4EQ/s320/_everglades.jpg)

![img](http://4.bp.blogspot.com/_bRAFJVmBu9U/SvrZpJR74GI/AAAAAAAAAMU/1sO-iqaJcMU/s320/_alligatori.jpg)

*[original article](http://onewaytosweden.blogspot.it/2009/11/alligator-adventure.html)*


##Perché scrivere un blog (anche in vacanza)
Qualcuno si chiederà chi ce lo fa fare di scrivere tutti i giorni qualcosa, di raccontare i fatti nostri. Oggi, mentre percorrevamo con i finestrini abbassati le interminabili pianure acquitrinose delle Everglades, ce lo siamo chiesto anche noi.Non tutti siamo uguali; ci sono persone riservate che non racconterebbero mai le proprie cose e ci sono quelli a cui piace mettersi in mostra anche solo per il gusto di farlo magari senza avere nulla da dire di interessante. Noi lo facciamo semplicemente perché pensiamo che sia bello condividere con gli amici diversi attimi e momenti della propria vita, sia quando questi momenti riguardano la quotidianità della nostra Svezia, sia che si tratti di avventure portate avanti altrove nel mondo.In questi giorni, mentre noi abbiamo la fortuna di goderci il clima ed i panorami della Florida, pensiamo che più di qualcuno è a casa e non può fuggire dalle giornate autunnali sempre più corte e piovose. Così il sapere che possa leggere le nostre righe e così sorridere o evadere con lo sguardo e la mente anche per solo pochi attimi dalla propria quotidianità, ci stimola a continuare a scrivere di noi anche in queste occasioni in cui magari potremmo come si dice “staccare la spina”.Infine il blog rappresenta per noi anche un modo per sentirci più vicini alle persone che abbiamo lasciato in Italia, parenti ed amici di sempre con i quali ora non abbiamo tutte quelle occasioni per raccontare e raccontarci che avevamo prima.

*[original article](http://onewaytosweden.blogspot.it/2009/11/perche-scrivere-un-blog-anche-in.html)*


##Inventori, denti di squalo e scoiattoli
Dopo aver trascorso le ultime giornate immersi nella natura a caccia di alligatori e volatili (caccia fotografia ovviamente), siamo ritornati alla civiltà per continuare il nostro programmato giro in senso orario della Florida, lo stato del sole e delle arance.Ieri pomeriggio, dopo la visita alla splendida località di mare di Naples - che curiosa coincidenza che un tale nome sia stato dato proprio ad una delle città più pulite, curate e vip d’America! - ci siamo fermati per la notte a Ft. Myers dove poi oggi abbiamo visitato una tenuta molto particolare. Si è trattato infatti delle residenze invernali dei signori Edison e Ford, rispettivamente il famoso inventore e il fondatore dell’omonima casa automobilistica vissuti a cavallo del 1900. Nella grande tenuta in riva al fiume, oltre alle splendide abitazioni perfettamente conservate con tanto di suppellettili ed arredamento completo, trovano posto un laboratorio dove Edison portava avanti le sue sperimentazioni, un enorme giardino botanico in riva al fiume dove crescono innumerevoli piante tropicali provenienti da ogni angolo del mondo (e che venivano usate negli sperimenti relativi alla gomma) ed un museo. Qui abbiamo potuto apprezzare diverse invenzioni di Edison, in particolare quelle connesse con il mondo della musica, accompagnate da molte fotografie e musica d’ambiente dell’epoca. Il resto della giornata lo abbiamo trascorso passando da una località di villeggiatura all’altra e da una spiaggia all’altra. E così a Sarasota ci siamo divertiti a cercare sulla spiaggia i denti di squalo sulla spiaggia che sembra si arenino in particolare qui grazie alla speciale conformazione della costa (ne abbiamo trovato qualche esemplare), mentre in un boschetto in prossimità di un’altra spiaggia siamo stati accerchiati da una moltitudine di simpatici scoiattoli (ne abbiamo contati fino a 13 contemporaneamente) non resistendo dal dare loro qualche pezzetto di mela.Questa in sintesi la nostra giornata. Tuttavia c’è da dire anche che durante questi spostamenti lungo le highway abbiamo avuto altri “particolari incontri” che ci hanno fatto riflettere parecchio su questo paese. Ma di questo parleremo domani.

![img](http://1.bp.blogspot.com/_DMCeUNlrHns/SvzMUuEkBHI/AAAAAAAAAo4/BQgfLozg-Dw/s400/_edison2.jpg)

![img](http://1.bp.blogspot.com/_DMCeUNlrHns/SvzMeDNm98I/AAAAAAAAApA/RLlH7mJEPkg/s400/_edison.jpg)

![img](http://1.bp.blogspot.com/_DMCeUNlrHns/SvzMnJgOP4I/AAAAAAAAApI/_9STK6rBfeI/s400/s_scoiattolo.jpg)

*[original article](http://onewaytosweden.blogspot.it/2009/11/inventori-denti-di-squalo-e-scoiattoli.html)*


##America si, America no
Come qualcuno già saprà, è da parecchi anni che trascorriamo le nostre vacanze (e a volte vacanze/lavoro) negli USA, avendo totalizzato con quest'ultima esperienza 21 stati. E, non avendo solo girato il Paese ma avendo anche alcuni amici che abitano nel Midwest, a questo punto possiamo anche lasciarci andare ad alcune riflessioni (ovviamente personalissime) su questa America. E' il Paese che amiamo per i grandi spazi, l'orizzonte infinito, il senso di libertà che dà il viaggiare sulle sue highway e per le sue campagne, le meraviglie della sua natura e dei suoi paesaggi, la grande diversità degli stati che la compongono eppure il loro sentirsi un'unica nazione.Ma non possiamo fare a meno anche di stupirci per molte cose che consiredereremmo impossibili in un Paese occidentale e "ricco": perchè l'America è un Paese ricco, no ?Ad esempio, il grande numero di anziani (e con anziani intendo gente sicuramente sopra gli 80 anni) che ancora lavorano: cassiere ai supermercati, casellanti nelle poche autostrade a pagamento, portieri nei motel durante il turno di notte - neri, ispanici ma anche bianchi. Fa una certa tristezza pensare che per alcuni l'età della pensione non arriva mai semplicemente perchè non possono permetterselo (come non si possono permettere molte altre cose, ad esempio una casa decente invece della roulotte parcheggiata permanentemente in un "trailer park", le 4-5 settimane di ferie che per un lavoratore europeo sono sacrosante, oppure la sanità gratuita o quasi, ma non vogliamo entrare nel merito qui e ora).

![img](http://1.bp.blogspot.com/_DMCeUNlrHns/SwH5zPA1QzI/AAAAAAAAApg/aFwoz4QLcS4/s400/_aquila.jpg)

*[original article](http://onewaytosweden.blogspot.it/2009/11/america-si-america-no.html)*


##Manati: sirene da 500 chili
Ancora una giornata in mezzo alla natura grazie ad un'escursione non programmata ma che si è rivelata una splendida sorpresa. Per oggi avevamo in programma il trasferimento sulla costa orientale o meglio una breve puntata sulla costa a Daytona per poi fare rotta in serata su Orlando dove ci accamperemo per le successive tre notti. Ma prima di abbandonare il Golfo del Messico grazie alla nostra inseparabile compagna di viaggio (la guida Lonely Planet della Florida) abbiamo deciso di visitare il parco statale Homosassa Springs State Wildlike Park. Lo scopo della visita era principalmente quello di vedere da vicino i manati questi strani mammiferi acquatici.

In realtà nel parco abbiamo trovato molto di più di alcuni splendidi esemplari di manati (che tra l'altro sono molto più grandi di quello che ci eravamo immaginati). I manati come stazza potrebbero assomigliare a dei grossi trichechi (sono lunghi circa tre metri e pesato almeno 500 chili ma possono arrivare anche ad una tonnellata e mezza) ed hanno una grossa pinna a mo' di sirena. Sono degli animali molto curiosi e pacifici che hanno bisogno di nuotare in acque a temperatura costante di almeno 22°C. E nel parco è caratterizzato dalla presenza di una profonda sorgente di acqua dolce (profonda 13,5 metri) che da vita al fiume Homosassa che si risale brevemente in zattera.

Una volta entrati nel cuore del parco le sorprese arrivano soprattutto dai volatili che popolano in abbondanza le diverse aree del parco, caratterizzate da un'alternanza di zone umide, boschietti di piante igrofile e corsi d'acqua. Ogni specie ha il suo habitat ma quello che sorprende di più è che questi habitat non hanno una rete come soffitto (non sono delle voliere per intenderci) ma sono piuttosto a cielo aperto. Ci siamo chiesti quindi come mai, fenicotteri, ibis, civette, pellicani, aquile dalla testa calva e chissà quanti altri volatili non scappino... forse stanno troppo bene là per cercare fortuna altrove. 

 Nel pomeriggio abbiamo attraversato la foresta di più meridionale degli interi Stati Uniti, l'Ocala National Forest per cercare di raggiungere in tempo prima del calar del sole la spiaggia di Daytona Beach dove è possibile scorazzare in auto. Silvia alla guida per gran parte della giornata sognava già di mettere le ruote sulla sabbia bianca ma purtroppo, una volta arrivati in riva all'oceano atlantico proprio al tramonto, la presenza dell'alta marea ha impedito l'escursione tanto desiderata. Peccato ! Poi non ci è rimasto altro che fare rotta verso Orlando, non prima di aver fatto un salto da Walmart per l'acquisto di qualche genere di prima necessità (tra l'altro ci siamo ricordati di comprare i tappi per le orecchie perchè andremo a vedere le prove di qualificazione dell'ultima gara di campionato 2009 NASCAR e la gara dei pickup che si terrà nell'anello di Homestead vicino a Miami venerdì prossimo!).

![img](http://3.bp.blogspot.com/_DMCeUNlrHns/SwH4DJW_PrI/AAAAAAAAApQ/fguM1AZmNew/s400/_manati.jpg)

![img](http://4.bp.blogspot.com/_DMCeUNlrHns/SwH4hzLh4RI/AAAAAAAAApY/j-7j6XOWWRw/s400/_fenicotteri.jpg)

*[original article](http://onewaytosweden.blogspot.it/2009/11/manati-sirene-da-500-chili.html)*


##Come ritornare bambini
Eccoci di nuovo qui, dopo la "due giorni" particolarmente intensa dedicata ai parchi divertimento di Orlando. Che dire... beh è come ritornare bambini, entrando ed uscendo da ogni tipo di attrazione. Il viaggio organizzato a tavolino prevedeva nei due giorni la visita degli Universal Studios e dell'Island of Adventure. L'acquisto di tutti i biglietti fino ad ora è stato fatto su internet che grazie al fatto di stamparsi il biglietto da soli a casa prima di partire, ha due vantaggi: il prezzo inferiore rispetto allo sportello e l'assenza delle code. Ai parchi si fa ampio uso del lettore di impronte digitali (sia per il controllo sull'accesso, sia per il deposito delle proprie cose negli armadietti nei pressi delle attrazioni che lo richiedono).

Entrambi i parchi sono degni di nota ed ugualmente belli e ricchi di intrattenimenti. Forse la nostra preferenza ricade sull'Island of Adventure (ma per poco) per la presenza di diverse attrazioni ispirate ai personaggi della Marvel di alcuni ride sull'acqua dove si finisce ben bagnati e per i diversi roller coaster (montagne russe). 

Diverse attrazioni in entrambi i parchi fanno uso di molti effetti speciali sapientemente mescolati a puntino come fuoco, nuvole di fumo, spruzzi di vapore e di goccioline di acqua, laser, ologrammi, ventilatori caldi e freddi, esplosioni, oltre ovviamente al sonoro, ai personaggi in carne e ossa ed alle proiezioni video, il tutto utilizzato mentre si viene trasportati su carrelli, vagoncini simulatori o si cammina con le proprie gambe. Spesso vengono utilizzati gli occhialini polarizzati per le attrazioni che fanno uso di proiezioni in tecnologia 3D mentre in altre sono presenti enormi schermi per le proiezioni a 180°.

Tra le attrazioni che ci sono piaciute di più mettiamo: Spiderman, i Simpson, il roller coaster dell'Incredibile Hulk, Revenge of the Mummy, Fall Fear (caduta libera), MIB, Horror Makeup Show (dove personaggi in carne e ossa spiegavano i segreti del makeup nei film horror), Shrek 4-3D, Jurassic Park. In pratica a parte qualcuno, sono stati tutti super-divertenti. Per concludere degnamente le due splendide giornate abbiamo scelto due classici americani per la cena: Red Lobster e Pizza Hut. Chi è già stato in America sicuramente li conosce. Che altro dire... il periodo che abbiamo scelto per la fuga (temporanea ovviamente) dal novembre svedese si è rivelato molto tattico perchè qui in Florida si tratta ancora di bassa stagione con conseguenti vantaggi delle scarse code, prezzi bassi e temperature da fine estate italiana! Super consigliata... e domani arriva il grande giorno: il lancio dello Shuttle da Cape Canaveral. Tutto per ora è confermato, il distacco della navetta spaziale dalla piattaforma di lancio avverrà alle 14:28 locali (20:28 in Italia) e noi saremo là ovviamente.

![img](http://3.bp.blogspot.com/_DMCeUNlrHns/SwH6wRoKC9I/AAAAAAAAApw/8VJzxB4qUxs/s400/_universal.jpg)

![img](http://2.bp.blogspot.com/_DMCeUNlrHns/SwH6gE5-LhI/AAAAAAAAApo/oydCrU0LfNY/s400/_capitan.jpg)

*[original article](http://onewaytosweden.blogspot.it/2009/11/come-ritornare-bambini.html)*


##3, 2, 1... liftoff !
Sveglia all'alba stamattina per il grande giorno. Appena buttiamo la testa fuori dal motel ad Orlando il cielo è quasi coperto da un'ampia coltre di stratocumuli ma non per questo perdiamo il nostro ottimismo; il lancio è previsto nelle ore più calde della giornata quando il sole dovrebbe essere riuscito a rimuovere la maggior parte delle nuvole mattutine.Per entrare al Kennedy Space Center (KSC) oggi serve un pass speciale che ci siamo fatti spedire nel primo hotel di Miami. Alle 8.45 siamo nell'enorme parcheggio del Visitor Center che è già gremito di automobili e pullman.I fanatici dei lanci (per più di qualcuno non è la prima volta) già al primo mattino si appostano con treppiede, teleobiettivi e telecamere nei punti più strategici; noi preferiamo non attendere cinque ore senza far nulla e quindi ci mettiamo subito all'opera per iniziare la visita del complesso della Nasa che è piuttosto vasto. Per oggi dovremo fare a meno della visita in pullman ai siti più lontani (Saturno V e Assembly Building) a cui prenderemo parte domani.

La seconda visita l'abbiamo dedicata all'ultima attrazione costruita al KSC: l'hanno chiamata Shuttle Launch Experience ed è un simulatore del lancio con tanto di suoni, vibrazioni ed accelerazione di gravità, il tutto preceduto da una presentazione multimediale sulle sequenze pre e post lancio. Ovviamente qualcosa da non perdere.

Alle 13 infine ci siamo trovati un posto adatto alla visione del lancio e così, appostati in mezzo alla moltitudine di persone che con noi oggi condividevano quest'evento, abbiamo atteso per 90 minuti. Il tempo come previsto è andato migliorando nel corso della mattinata ed alle 14:28 in cielo c'erano solo brandelli di nuvole che non hanno impedito la visione.

Il countdown scandito dallo speaker ha raggiunto lo zero una manciata di secondi prima che lo Shuttle Atlantis sbucasse da dietro gli alberi in lontananza, mentre quasi venti secondi sono serviti al suono per raggiungere il nostro posto di osservazione; allora abbiamo potuto godere appieno della potenza sprigionata dai motori della navicella. Un'enorme colonna di fumo e fiamme si è innalzata in cielo mentre lo Shuttle compiva le prima manovre per raggiungere l'assetto di volo (rotazione ed inclinazione).

![img](http://4.bp.blogspot.com/_DMCeUNlrHns/SwIOwCwXhFI/AAAAAAAAAqI/plWkXIjzkFM/s400/_nasa.jpg)

![img](http://1.bp.blogspot.com/_DMCeUNlrHns/SwIOlZmzXwI/AAAAAAAAAqA/HHqtFqN1Fp4/s400/_sle.jpg)

![img](http://1.bp.blogspot.com/_DMCeUNlrHns/SwIOXwpxIKI/AAAAAAAAAp4/uN3AWUMV4og/s400/_lancio.jpg)

![img](http://3.bp.blogspot.com/_DMCeUNlrHns/SwIPtHcaAFI/AAAAAAAAAqQ/8v5wkGr0AoY/s400/_explorer.jpg)

*[original article](http://onewaytosweden.blogspot.it/2009/11/3-2-1-liftoff.html)*


##Dalla Luna... a Palm Beach
Un'altra giornata da incorniciare quella di ieri. Infatti come da programma siamo ritornati sui passi del giorno precedente per terminare la visita a Cape Canaveral. Il parcheggio alle 10 era praticamente vuoto rispetto al giorno precedente quando era stato lanciato lo Shuttle Atlantis e così ci siamo potuti gustare appieno tutte le visite.

Prima fra tutti il tour in pullman a tre siti importanti all'interno della base. La prima sosta è avvenuta presso la piattaforma di osservazione delle rampe di lancio nei pressi della quale era parcheggiato anche uno dei crawler (enormi cingolati adibiti al trasporto dello Shuttle dall'edificio di assemblaggio alla rampa di lancio). La seconda sosta è stata la più bella in assoluto, quella che ci ha fatto venire ancora una volta i brividi come mi era già successo il giorno precedente in occasione del lancio. Si tratta del sito dedicato alle missioni Apollo in cui tra l'altro è visibile il razzo più grande che l'uomo abbia mai creato, il Saturno V spezzettato nei diversi stadi. A corredo abbiamo potuto assistere anche a delle interessanti proieizioni tra le quali quella particolarmente emozionante che ricreava gli ultimi tre minuti del countdown del lancio dell'Apollo 11 e quella relativa agli ultimi istanti prima dell'allunnaggio.

Nel pomeriggio stanchi ma soddisfatti abbiamo fatto rotta verso Palm Beach dove abbiamo dormito in un hotel quasi di fronte all'oceano.

Una giornata quella di ieri che ha riacceso in noi la fiamma mai spenta della passione per lo spazio (vedi le selezioni per astronauti a cui abbiamo partecipato nel 2008) e che ci ha fornito alcuni interessanti spunti per nuove avventure...

![img](http://4.bp.blogspot.com/_DMCeUNlrHns/SwVgSF_grfI/AAAAAAAAAqY/RVHHN3HD7Wk/s400/_lem.jpg)

![img](http://1.bp.blogspot.com/_DMCeUNlrHns/SwVgcKupYxI/AAAAAAAAAqg/-teD3y3EnEY/s400/_crawler.jpg)

![img](http://2.bp.blogspot.com/_DMCeUNlrHns/SwVglKX-j_I/AAAAAAAAAqo/SEOWQE_0F1E/s400/_noi.jpg)

*[original article](http://onewaytosweden.blogspot.it/2009/11/dalla-luna-palm-beach.html)*


##A 270 km/h
Dopo aver trascorso un paio di giornate in una Miami per noi troppo incasinata sotto tutti i punti di vista (traffico, rete stradale, difficoltà di parcheggio, costi elevati... siamo persino passati in auto di fianco a due scene del crimine con tanto di fettuccia gialla e furgone della scientifica.), siamo fuggiti per l'ultimo giorno alla ricerca di qualcosa di diverso.

Il programma infatti prevedeva il completamento della vacanza con una gara automobilistica di tipo NASCAR. Si tratta infatti dell'ultimo appuntamento del campionato 2009 e nel circuito di Homestaed a sud di Miami si aggiudicano vari titoli dalla NASCAR 400, alla 300 e ai TrackSeries (pickup). Ci siamo piazzati nel circuito a ora di pranzo per assistere a tutto il programma della giornata che prevedeva le prove e le qualifiche delle NASCAR e la gara in notturna dei pickup.

E' stato puro spettacolo, dall'intrattenimento alla gara, così diversa dalla Formula 1 a cui noi siamo abituati. E devo dire che vedere sfrecciare 36 auto alla media di 170 mph (ossia 270 km/h) fianco a fianco e a ridosso dei muri di in un anello di poco più di un miglio è parecchio divertente, e anche se a primo acchito la cosa potrebbe sembrare noiosa, vi possiamo assicurare che non lo è per nulla. Ho visto delle gare di F1 in tv di una noia mortale in confronto...

Adesso è ora di rientrare a casa, la Svezia ci attende. Abbiamo fatto il pieno di caldo e sole che ci porteremo con noi nelle valigie assieme ad una marea di ricordi, di belle avventure e nuove idee. La Florida vissuta così, diciamo pure intensamente per un paio di settimane, è una vacanza perfetta per divertirsi ma che concede anche diversi momenti di fuga dalla folla e dalle città per vivere a contatto della natura: consigliatissima.

![img](http://4.bp.blogspot.com/_DMCeUNlrHns/SwlQPI34xmI/AAAAAAAAAq4/4lePATCqrD0/s400/nascar.jpg)

*[original article](http://onewaytosweden.blogspot.it/2009/11/270-kmh.html)*


##Racconti di viaggio: la nostra Florida
Mi è sembrato cosa buona e giusta fare un post riassuntivo del nostro viaggio in Florida in modo tale che i vari testi che abbiamo scritto durante le due settimane siano più facilmente consultabili anche da coloro che arrivano sul nostro blog perché interessati proprio ai "racconti di viaggio".

Ecco i dati del nostro viaggio.

Destinazione: Florida, Stati Uniti

Periodo: 7-22 novembre 2009

Voli: Stoccolma-Newark-Miami e ritorno

Chilometri percorsi: circa 2.600

Le principali cose che abbiamo fatto/visto: il lancio dello Shuttle Atlantis da Cape Canaveral, divertimento puro agli Universal Studios ed all'Island of Adventure di Orlando, sole e mare alle Keys e Key West, natura incontaminata ed alligatori all'Everglades National Park, la dolcezza dei manati nell'Homosassa Springs State Wildlike Park, un po' di sana cultura alle residenze invernali di Edison e Ford a Fr. Myers, scorpacciata di motori ad una gara di NASCAR nel circuito di Homestead, e poi le spiagge della costa occidentale ed orientale, la Ocala Forest, Daytona e Miami.

Foto e racconti: Florida partiamo - Approccio alle Florida Keys - 90 miglia da Cuba - Alligator adventure - Inventori, denti di squalo e scoiattoli (costa ovest e Ft. Myers) - Manati, sirene da 500 chili - Come ritornare bambini (i parchi di Orlando) - 3,2,1... litoff (il lancio dello Shuttle) - Dalla Luna a... Palm Beach (Cape Canaveral e costa est) -  A 270 km/h (gara NASCAR).

![img](http://3.bp.blogspot.com/_DMCeUNlrHns/SwlZ-9IUdPI/AAAAAAAAArA/CPFU_olQjVM/s400/interstate.jpg)

*[original article](http://onewaytosweden.blogspot.it/2009/11/racconti-di-viaggio-la-nostra-florida.html)*


##Italiani... davvero pressapochisti e inaffidabili ?
Finite le vacanze, oggi sono tornata al lavoro dove mi aspetta una bella settimana di notti in Pronto Soccorso. La prima è trascorsa tutto sommato tranquillamente, e ho avuto modo di scambiare pure quattro chiacchiere con il mio giovane collega - svedese - che mi affiancherà per tutta la settimana.

Si parlava di differenze culturali, di diversi modi di approccio al lavoro, e pian piano mi sono venute in mente le parole di chi commentava uno dei nostri precedenti post: "E non credete che all'estero possano pensare che gli emigranti italiani porteranno un "inquinamento" dell'ordine, visto che comunque siamo e resteremo italiani nel modo di fare e pensare?" 

Per quanto riguarda il mio ambiente lavorativo, io sono convinta di no e, cosa ancora più positivamente sorprendente, non lo pensano neppure i miei colleghi svedesi. Il perchè non è semplicemente "integrazione nell'ambiente di lavoro" ma anche trarre vantaggio dai tratti distintivi di chi proviene da culture diverse. Mi spiego meglio.

Gli italiani, di natura, sono abituati all'imprevisto, al fatto che le carte in tavola possono cambiare da un momento all'altro, all'improvvisazione e all'adattamento. Ovviamente ci sono delle differenze individuali, ma in genere chi ha vissuto più o meno a lungo in un Paese in cui le cose su cui si può fare affidamento sono pochine, rispecchia più o meno palesemente questo stereotipo.

Lo svedese medio, invece, ha una spiccata tendenza all'organizzazione, alla programmazione, ha le sue certezze incrollabili e fiducia cieca nel sistema. 

E quindi, chi sarà più adatto a lavorare in un ambiente in cui poche cose possono essere programmate, mentre l'imprevisto è la regola ? Chi avrà maggiore capacità di adattamento ? E' un dato di fatto che chi "funziona meglio" per esempio in Pronto Soccorso (e questo indipendentemente dalle capacità professionali in generale) sono gli italiani, e in generale colleghi che provengono da Paesi in cui l'improvvisazione e la capacità di far fronte efficacemente all'imprevisto sono parte integrante della cultura di un popolo. Questa ipotesi è sorretta anche da concreti dati numerici: sono uscite le statistiche sul pronto soccorso di Norrköping, e da maggio i tempi d'attesa si sono drasticamente ridotti proprio in concomitanza alla presenza in turno della sottoscritta e di alcuni altri colleghi; posso essere almeno un po' orgogliosa ? :-)

 Gli svedesi, invece, "funzionano" molto bene nelle attività programmate, dove ogni cosa ha uno "slot" di tempo prefissato dal quale non si scappa, e dove la probabilità che si verifichi un imprevisto è piuttosto bassa, e si "scompensano" quando questo disgraziatamente accade. 

 Gli svedesi, invece, "funzionano" molto bene nelle attività programmate, dove ogni cosa ha uno "slot" di tempo prefissato dal quale non si scappa, e dove la probabilità che si verifichi un imprevisto è piuttosto bassa, e si "scompensano" quando questo disgraziatamente accade. 

 Gli svedesi, invece, "funzionano" molto bene nelle attività programmate, dove ogni cosa ha uno "slot" di tempo prefissato dal quale non si scappa, e dove la probabilità che si verifichi un imprevisto è piuttosto bassa, e si "scompensano" quando questo disgraziatamente accade. 

Quindi, almeno nel mio caso, l'italiano è visto non come "quello che introduce elementi di disturbo, fa casino, arriva in ritardo e non è affidabile"  ma come chi contribuisce, grazie anche al suo particolare modo di lavorare, al funzionamento del sistema. 

Quindi, almeno nel mio caso, l'italiano è visto non come "quello che introduce elementi di disturbo, fa casino, arriva in ritardo e non è affidabile"  ma come chi contribuisce, grazie anche al suo particolare modo di lavorare, al funzionamento del sistema. 

![img](http://4.bp.blogspot.com/_bRAFJVmBu9U/SwxKf_cCCFI/AAAAAAAAAMc/j_Ckm-BE4I0/s1600/vauro_razzismo.gif)

![img](http://4.bp.blogspot.com/_bRAFJVmBu9U/SwxKf_cCCFI/AAAAAAAAAMc/j_Ckm-BE4I0/s320/vauro_razzismo.gif)

*[original article](http://onewaytosweden.blogspot.it/2009/11/italiani-davvero-pressapochisti-e.html)*


##Lavori in casa, nuvole fuori
Eccoci di nuovo alla routine di tutti i giorni. Il sole della Florida è ormai un piacevole, seppure molte recente ricordo. Tuttavia il pensare a come deve essere laggiù d'estate (caldo infernale ed umidità alta) mi fa preferire quei lidi solo in questa stagione. Alla fine delle nostre due settimane di vacanze americane, sentivamo proprio il desiderio di tornare a casa, nella nostra casetta svedese.

La fuga autunnale si è dimostrata molto tattica, perché come da copione, il tempo qui in Svezia durante il mese di novembre non è stato proprio dei migliori. Anzi le giornate di sole si sono potute contare sulle dita di una mano. La neve è caduta per qualche ora e nulla di più, per il resto molte nuvole e tante giornate con qualche goccia di pioggia ma con temperature che sono state molto miti (non troppo differenti da quelle presenti nell'Italia del nord).

Alla fine non mi lamento, perché devo dire che anche questo tipo di tempo ha il suo fascino. Specie quando, durante il giorno, il sole fa capolino tra le nuvole (come in questo momento) e dona al paesaggio una luce strana, calda e piacevole che proviene dalla sua bassa altezza sull'orizzonte. Devo dire che almeno qui non dobbiamo "sorbirci" la nebbia che per molte giornate avvolgeva completamente i nostri Colli Euganei ed il Veneto intero. Infatti anche stamattina guardando le immagini da satellite la Pianura Padana sembra immersa nelle nuvole e nella nebbia (vedi immagine Meteosat delle ore 13 sopra)...

Ora, dopo aver riassorbito completamente il jet-leg da viaggio, c'è finalmente il tempo per sistemare in casa alcuni "pezzi" che ci siamo portati indietro dagli States in ricordo della nostra vacanza americana. E così, "Eco" il geco l'ultimo animaletto entrato in casa nostra, ha trovato subito posto in soggiorno di fronte a "Capitan America".

Il prossimo passo è scegliere tra le migliaia di fotografie che abbiamo dei nostri viaggi alcune delle migliori ed abbellire la parete della "vardagsrum". Ma di questo ne parleremo un'altra volta ad opera compiuta.

![img](http://4.bp.blogspot.com/_DMCeUNlrHns/Sw0wreNj0rI/AAAAAAAAArI/QmVtkyZchn4/s400/nebbia.jpg)

![img](http://1.bp.blogspot.com/_DMCeUNlrHns/Sw0wz7tWULI/AAAAAAAAArQ/2d-Z3xm7JPE/s400/eco.jpg)

![img](http://4.bp.blogspot.com/_DMCeUNlrHns/Sw0w5gXmHmI/AAAAAAAAArY/bnisVcnY7a8/s400/capitanamerica.jpg)

*[original article](http://onewaytosweden.blogspot.it/2009/11/lavori-in-casa-nuvole-fuori.html)*


##Badminton: il debutto
Ieri sera è arrivato finalmente il momento di provare un nuovo sport che da quando avevamo iniziato a giocare a tennis ci incuriosiva parecchio. Infatti, presso il circolo dove giochiamo una volta alla settimana a tennis, oltre ad otto campi da tennis coperti ci sono anche dodici campi da badminton che vedono sempre diversi praticanti all'opera.

L'occasione è arrivata quando Silvia, durante uno dei suoi turni notturni in ospedale, ha avuto occasione di parlare con una collega di origine cinese, ma svedese di nascita, che da poche settimane aveva iniziato a provare questo sport. Così ci siamo decisi a provare anche noi.

La cosa più bella è che chi vuole avvicinarsi a questo sport ha la possibilità di provare (gratis) per alcune volte con a disposizione anche un maestro che ti spiega i movimenti principali e come funziona il gioco. Poi quando hai familiarizzato, puoi decidere se fa per te e quindi entrare nel club e continuare con i corsi oppure abbandonare.

Ieri sera abbiamo avuto la nostra prima lezione, assieme ad altre sei persone che avevano già iniziato qualche mese fa. E' stato bello, anche se all'inizio è stato un po' spiazzante. Infatti abituati a come siamo ai movimenti del tennis, non è facile all'inizio capire come fare. Poi con l'aiuto del trainer siamo riusciti a venirne a capo ed abbiamo iniziato a divertirci.

Per chi non sapesse cos'è questo sport, sappiate che in Italia il badminton è conosciuto anche come "volano". Citando da Wikipedia: è uno degli sport più praticati al mondo (155 nazioni aderiscono alla International Badminton Federation). E' lo sport di racchetta più veloce, infatti uno smash può raggiungere anche i 300km/h. Il gioco consiste nel colpire al volo con una racchetta il volano facendolo oltrepassare la rete. Per giocare a badminton servono muscoli, prestanza fisica e preparazione mentale. L'effetto è spettacolare con scambi molto rapidi, cambiamenti di fronte e movimentati recuperi. 

In effetti i movimenti delle gambe e del braccio sono molto diversi da quelli a cui eravamo abituati fare a tennis, tuttavia il fatto di saper giocare a tennis ci ha aiutato non poco e così già dopo un'oretta abbiamo iniziato a fare degli scambi un po' più prolungati. C'è anche da dire che ci si muove e si consuma molto di più del tennis...

Giovedì prossimo seconda lezione e così sarà fino a Natale, tutto gratis. Non male vero?

![img](http://4.bp.blogspot.com/_DMCeUNlrHns/Sw_BVoZEbpI/AAAAAAAAArg/Yk6FSZNE7TI/s400/volano.jpg)

![img](http://2.bp.blogspot.com/_DMCeUNlrHns/Sw_BcEeUe4I/AAAAAAAAAro/sIAOZATEkcA/s400/campo.gif)

*[original article](http://onewaytosweden.blogspot.it/2009/11/badminton-il-debutto.html)*


##La prima domenica di Avvento
Eccoci alla prima domenica di Avvento.

Novembre è volato (specie per noi che siamo fuggiti al caldo) e così siamo arrivati alle porte di Dicembre, uno dei mesi più belli da vivere in Svezia. Oggi è la prima domenica di Avvento e questo rappresenta un vero e proprio evento per gli svedesi. Infatti con oggi (o meglio con l'inizio del weekend e quindi già con la giornata di ieri sabato) la tradizione del periodo natalizio prende avvio.

Anche noi non ci siamo fatti scappare quindi l'occasione per fare un giro in centro per visitare un paio di Julmarknader (mercatini di Natale) ed iniziare ad ammirare lo spettacolo delle luci cittadine. Così in compagnia di Felicia del B&B Västra Station e dei nuovi arrivati (Giulia, Marco e Riki) abbiamo curiosato tra le bancarelle allestite all'interno di due edifici storici della città, il Museo della città e la Värmekyrka. Erano presenti in abbondanza addobbi tipici in stoffa, legno ed altri materiali naturali, dolcetti fatti con varie spezie, salumi tipici che si consumano a Natale, luci e candele, ecc.

Dovete sapere che il primo fine settimana di Avvento è tradizione accendere la prima delle quattro candele dell'Avvento. In tutte le famiglie infatti ha un posto di rilievo l'Adventsljusstake ossia il "candelabro dell'Avvento", una tradizione nata in Svezia nei anni '20 e '30. Tradizionalmente si tratta di un semplice candelabro in legno con quattro candele che possono essere bianche o rosse. Accendendo, domenica dopo domenica una candela dopo l'altra, ed a Natale, le candele del candelabro consumatesi in maniera diversa, formeranno una caratteristica "trappa" ossia una scala.

Altri tipi di candelabri vedono la presenza di cinque luci e sono a forma di albero di Natale: la quinta luce è riservata appunto per il giorno di Natale. Questi sono più vicini infatti alla concezione moderna ed elettrica dell'Adventljusstake nata nel 1934. Si tratta di un candelabro generalmente in legno con sette lampade a forma di candela e disposte a forma di piramide.

La tradizione prevede che questi candelabri moderni vengano messi alle finestre; così da questo fine settimana tutt'intorno a noi è stato un fiorire di luci alle finestre, uno spettacolo nello spettacolo. Anche noi abbiamo deciso di acquistarne uno da sistemare sulla finestra di fronte a quella dove trova posto la stella appesa (di questa parleremo un'altra volta).

Ma oggi è anche arrivato il momento di ridare vita al nostro Presepe e al nostro "particolare" albero di Natale. Infatti, quando quest'estate abbiamo traslocato dall'Italia, nelle auto non abbiamo non trovare posto per un paio di scatole a cui siamo tanto affezionati e che contengono appunto il nostro piccolo alberello in legno ed il Presepe. Al prossimo post per la loro presentazione ufficiale.

![img](http://2.bp.blogspot.com/_DMCeUNlrHns/SxJOQutXgnI/AAAAAAAAArw/po66hxbL8ks/s400/adventljusstake.jpg)

*[original article](http://onewaytosweden.blogspot.it/2009/11/la-prima-domenica-di-avvento.html)*


##Monopattini in ospedale ?
La prima volta che ho visto un monopattino in ospedale è stato qualche mese fa: era parcheggiato in un angolo all'entrata di un reparto, e lì per lì ho pensato che appartenesse al figlio di qualche paziente, o di qualcuno che lì lavorava. Poi, in un altro reparto, ne ho visto un altro, e poi un altro ancora... ma il vero uso dell'oggetto in questione restava ancora oscuro. 

Finalmente l'altra notte, in un'occasione a dire il vero poco lieta, l'ho visto in azione, e lo scopo della sua presenza mi si è subito chiarito: quando l'emergenza chiama, anzichè affannarsi di corsa per lunghi corridoi a rischio di arrivare più morti che vivi, perchè non dotarsi di due ruote ? E così ho visto per la prima volta un anestesista, tra l'altro dai capelli bianchi, sfrecciare quasi spensierato verso dove c'era bisogno di lui, mentre io e il mio collega arrivavamo con il fiatone correndo. 

Pratica soluzione a banale problema. Come molte cose qui.

![img](http://1.bp.blogspot.com/_bRAFJVmBu9U/SxLPiAvwB9I/AAAAAAAAAMk/sR9y4OYFVdQ/s320/monopattino.jpg)

*[original article](http://onewaytosweden.blogspot.it/2009/11/monopattini-in-ospedale.html)*


##Che brinata !
Eccoci arrivati finalmente all'inverno svedese. Ieri pomeriggio con il cielo sereno e le previsioni che prevedevano per la notte le temperature in brusco calo c'era da aspettarselo. E così è stato. Ieri sera il termometro sul terrazzo esposto a sud prima di andare a dormire era in territorio negativo ed al risveglio stamattina lo spettacolo è stato garantito.

Una bella brinata ha coperto di bianco tutto il paesaggio. Durante le ore più calde della mattinata, con il termometro intorno ai 0-1°C gran parte del paesaggio è rimasto intatto, specialmente nelle parti in ombra che in questa stagione con il sole basso sull'orizzonte abbondano.

Prima di pranzo ho deciso di accompagnare Marco a prendere "Rocket" (il pupo) all'asilo nido; Rocket è il nome di battaglia di Riccardo. Da quando abbiamo iniziato ad usare delle comodissime radio portatili per comunicare tra di noi, ognuno ha ora un proprio nome di battaglia. La Silvia è "My Star", io sono "G-Force", Marco è "Foxtrot"... manca solo la Giulia. Quella della radio portatile è stata una trovata veramente geniale che ci permette di tenerci in contatto senza dover per forza di cose utilizzare il telefono, Skype o i segnali di fumo (visto che abitiamo gli uni di fronte agli altri).

Durante la passeggiata di mezz'ora che separa casa nostra dal nido, ho potuto godermi ancor di più gli effetti della brinata. Il cielo blu, il sole basso con la sua luce calda tipica di quando l'illuminazione è quasi radente, il bianco nei prati di erba e dappertutto intorno a noi, hanno reso il tutto molo piacevole. Purtroppo non avevo con me la fotocamera ma ad ogni modo sono riuscito ad immortalare un paio di scorci con il telefono.

C'è comunque da dire che i passeggini delle mamme svedesi hanno un particolare che li rende particolarmente adatti alle giornate come queste ma soprattutto alle giornate in cui in futuro ci sarà la neve al suolo: gomme quasi da fuoristrada, grosse ed alte, altro che le nostre gomme lisce tipo "slick" da Formula 1 !

![img](http://4.bp.blogspot.com/_DMCeUNlrHns/SxZkMMkzJPI/AAAAAAAAAsQ/46B-tUWas7I/s400/auto.jpg)

![img](http://2.bp.blogspot.com/_DMCeUNlrHns/SxZkF1xGaRI/AAAAAAAAAsI/OJZWV1WXxk0/s400/Ringhiera.jpg)

*[original article](http://onewaytosweden.blogspot.it/2009/12/che-brinata.html)*


##Banche & co.
Chi ha una simpatia per banche ed affini alzi la mano. La sottoscritta, da quando aprì un conto presso una delle maggiori banche italiane nel lontano 2004, le ha sempre odiate. Lunghissimi contratti impossibili da leggere e comprendere appieno, pieni di clausole capestro, costi nascosti (alla faccia dell'iniziativa "Trasparenza bancaria" pubblicizzata da innumerevoli volantini), tant'è che anche conti a "costo zero" vengono a pesare sul bilancio annuale con più di qualche decina di euro alla fine della festa. 

Ebbene, quando siamo venuti in Svezia mi aspettavo la stessa cosa, e un po' mi scocciava dover aprire un conto in banca anche qui. Eppure mi sono dovuta ricredere almeno un po'. Non che adesso la mia opinione delle banche sia cambiata dal giorno alla notte, ma almeno non sono così negativa come prima. 

Anche qui certamente si firma un contratto di apertura conto, che è però sensibilmente meno lungo di quello italiano, e abbastanza comprensibile. Ma la vera differenza sono i costi. La nostra banca, che abbiamo scelto grazie anche a consigli dei nostri amici svedesi, e che è una delle poche banche svedesi abbastanza "solide" e non impelagate con investimenti nei Paesi del Baltico, offre un conto che  è veramente a "costo zero". Zero corone per aprirlo, zero corone mensili, zero corone di chiusura (e fin qui tutto ok) ma anche zero corone per i bolli. E ancora: voglio pagare qualcosa (luce, affitto, altro) su internet ? L'addebito automatico sul conto è zero (e fin qui tutto normale) ma è anche zero il costo se voglio pagare un bollettino. Se penso alla fila alle Poste, e di quell'euro o poco più che viene caricato su ogni pagamento, mi viene quasi male ... 

Voglio mandare dei soldi in Italia ? 1 euro è il costo. Voglio fare la stessa cosa dall'Italia alla Svezia ? L'ultima volta mi è venuto un infarto: 20 euro di commissione, per una transazione online (niente di diverso, dunque) di neanche 100 euro. Ma non siamo sempre nell'EU ?

E poi la sicurezza online. In Italia c'è il codice di accesso, e la password. Poi per compiere operazioni di non particolare complessità bisogna aggiungere un'altra password che sta scritta su una tesserina tipo gratta-e-vinci, o alternativamente in un "token" elettronico (che nervoso quando cambia sotto i vostri occhi, e non si sa più se bisogna mettere la prima o la seconda...). 

Qui è tutto molto semplice: si installa sul computer un certificato elettronico detto e-legitimation, e basta una sola password (ottimo per gli smemorati) per entrare nel conto e per effettuare ogni tipo di operazione. Ovviamente lo si può fare solo dal computer dove il certificato elettronico è installato, e questo a mio parere è una cosa abbastanza sicura. 

Ma la e-legitimation (per chi è curioso: www.e-legitimation.se), rilasciata dalla banca, serve anche a molte altre cose: a stampare dalla propria stampante certificati anagrafici di ogni tipo, ad entrare nelle proprie pagine della Försäkringskassan dove si può calcolare in modo personalizzato quanti giorni si hanno e quanto si percepisce in caso di licenza di maternità/parternità (e dove nonchè si può anche far richiesta di pensione, e molto altro...), ad aprire un'azienda (anche una s.p.a.), a fare la dichiarazione dei redditi online...

Insomma si perde molto ma molto meno tempo per fare cose che in effetti sono banali. E quello che più importa, oltre a non perdere tempo e denaro, non si perde la pazienza !

![img](http://2.bp.blogspot.com/_bRAFJVmBu9U/SxfqDmDedTI/AAAAAAAAAMs/hb-84csllLo/s320/banche.jpg)

*[original article](http://onewaytosweden.blogspot.it/2009/12/banche-co.html)*


##Full-immersion di inglese
La nostra iper-attività non ci lascia tregua e ci fa sempre guardare avanti alla ricerca di qualcosa di nuovo, di interessante, di stimolante dove sperimentare le nostre menti... e così, da quando siamo tornati dagli States, la nostra passione per lo spazio e le tematiche scientifiche ha ritrovato nuovo vigore.

Ci siamo quindi chiesti: visto che l'istruzione in Svezia è gratuita a tutti i livelli, perché non vedere di trovare un bel corso universitario (e non) da seguire, magari d'estate, magari scegliendo anche tra le tantissime offerte di "distant learning", ossia di corsi via internet dove non è richiesta la presenza in aula.

Nel mio caso (visto che Silvia è già impegnata a tempo pieno con l'ospedale), potrei anche tentare la via di un master post universitario, perché no anche qui in città a Norrköping, in fin dei conti la sede è ad un tiro di schioppo da dove abitiamo. Ovviamente l'attenzione e la ricerca deve essere limitata ai corsi in lingua inglese, perché il mio svedese è a livello base per ora. L'unico "ostacolo" da superare, che ora rappresenta la nostra prossima meta, è il TOEFL.

Per coloro che non sapessero cos'è il TOEFL (Test of English as a Foreign Language) è un esame atto a valutare le capacità linguistiche di studenti non di madrelingua inglese che è richiesto da college, università, agenzie governative ed anche aziende. Esiste un punteggio minimo che deve essere superato per risultare idonei, punteggio che deve essere raggiunto con lo svolgimento di quattro prove distinte che valutano la capacità di comprendere un testo scritto (Reading), di capire delle conversazioni (Listening), di esprimere opinioni oralmente (Speaking) ed infine di scrivere un testo correttamente (Writing).

Il TOEFL in versione iBT (Internet Base Test) non è una passeggiata e richiede un po' di preparazione, visto che tutto è perfettamente schedulato da una tempistica molto rigida. Ci sono prove che valutano anche le varie capacità in maniera integrata (reading-listening-speaking). Faccio solo un esempio: dopo aver letto in un minuto un testo ed ascoltato in cuffia una persona esprimere un parere personale, si ha a disposizione 15 secondi per riflettere e 45 secondi per esprimere il proprio punto di vista.

Non serve quindi solo "studiare l'inglese" ma anche capire le dinamiche del test per risultare a proprio agio il giorno del test e non sprecare così tempo prezioso nella comprensione di quello che deve essere fatto.

Quindi l'obiettivo è fissato: abbiamo prenotato il test per un sabato prima di Natale a Stoccolma, ora inizia la fase di full-immersion in inglese (e come se non bastasse devo tenermi comunque allenato nel mio svedese basico).

Oltre ai vari test che si possono trovare su internet abbiamo deciso per le prossime due settimane di provare a parlare in casa inglese e svedese (cercando di limitare l'italiano alle situazione di emergenza). La TV poi è un'altra preziosa fonte di esercizi visto che la maggior parte dei canali è in inglese...

![img](http://2.bp.blogspot.com/_DMCeUNlrHns/SxjnHIvD1zI/AAAAAAAAAsY/fi2t1bKTdv8/s400/computerlibri.jpg)

*[original article](http://onewaytosweden.blogspot.it/2009/12/full-immersion-di-inglese.html)*


##Quiz del weekend
Oggi vi proponiamo un quiz con due domande. Ecco come mi è venuta l'idea di sottoporre a voi lettori questa simpatica iniziativa.

Ieri sera Rocket (il piccolo Riccardo), nel suo ruolo di guastatore (vedi post di Marco qui), è riuscito a sottoporre il sottoscritto e suo papà ad una prova di destrezza ed intelligenza.

Luogo dell'operazione: casa nostra.

Descrizione: la foto rappresenta il risultato dell'operazione di Rocket.

E adesso tocca a voi dare le risposte alle seguenti domande:

1) di cosa si tratta?

2) come è stata risolta la situazione?

Si attendono proposte e soluzioni, buon divertimento !

![img](http://4.bp.blogspot.com/_DMCeUNlrHns/SxpG6Zy-TyI/AAAAAAAAAsg/cG02bdOo1IA/s400/quiz.jpg)

*[original article](http://onewaytosweden.blogspot.it/2009/12/quiz-del-weekend.html)*


##Regole igieniche
Quando lavoravo in Italia, ricordo molto bene che, a parte il camice d´ordinanza, non c´erano particolari altre regole da rispettare, in fatto d´abbigliamento, da parte del personale sanitario. Ovvero: si vedevano colleghi che sotto al camice portavano giacca e cravatta, altri jeans e maglietta, molti le scarpe fighette anche durante il giro pazienti in reparto. Ovviamente, le stesse scarpe con cui erano arrivati da casa propria. Il fatto di portare gli zoccoli, o una tutina da ospedale, era molto facoltativo.

Qui invece le regole in fatto d´abbigliamento, e soprattutto in fatto di "accessori", sono molto ma molto piu´ restrittive. E questo allo duplice scopo di non portare in ospedale i batteri di casa, e di non portarsi a casa quelli dei pazienti. E cosi´ siamo tutti vestiti di una simpatica tutina bianca (casacca + pantaloni) che si cambia ogni giorno, e ai piedi abbiamo zoccoli o semplicemente ciabattone destinati al solo uso ospedaliero. Vietato l´uso delle maniche lunghe (a cui i germi malefici si attaccano), e per fortuna che dentro e´ abbastanza ben riscaldato ! Vietato portare anelli (neanche la fede !), braccialetti, orologi al polso (i batteri si attaccano anche a quelli). Mai stringere la mano al paziente o ai parenti: cosi´ si limita il diffondersi dei germi (a me questa cosa fa ancora un po´ strano, ma cosi´ sia...). E tutto questo viene costantemente ricordato da una quantita´ incredibile di cartelli appesi un po´ dappertutto, e da numerose statistiche che enumerano in che percentuale i controlli hanno "beccato" il personale a non rispettare le suddette regole.

Non so in che misura il tutto prevenga il diffondersi delle infezioni, ma il ragionamento che supporta queste misure mi sembra corretto. Che sia il caso che anche in Italia si inizi ad introdurre qualche regola del genere ?

*[original article](http://onewaytosweden.blogspot.it/2009/12/regole-igieniche.html)*


##Che arrivi la neve?
Con poco più di 15 giorni che ci separano ancora da Natale, la neve qui a Norrköping ancora non si è vista. O meglio si è vista per un giorno ma senza dare luogo ad accumuli al suolo. Poi abbiamo avuto un paio di giorni di brina con paesaggi che si sono cristallizzati di bianco, ma ora è tempo che l'inverno si dia una mossa.

Novembre ha chiuso su livelli alti, nel senso che le temperature si sono mantenute per gran parte del mese sopra la media e pochissime sono state le giornate sotto zero. Oggi dando un'occhiata alle mappe meteorologiche previste per la settimana, sembra che finalmente qualcosa si muova all'orizzonte. Vediamo di spiegarci meglio.

A metà settimana un cuneo di alta pressione dovrebbe stabilirsi sull'Europa occidentale spingendosi dalla Spagna fino oltre la Scozia. Un'area di bassa pressione ricolma di aria fredda invece si andrà rafforzandosi sulla Russia occidentale e sui paesi dell'Europa orientale ad essa confinanti. La Scandinavia si troverà quindi sul bordo di questi due sistemi con correnti settentrionali che nel weekend dovrebbero portarci aria gelida direttamente dal Polo.

Le temperature quindi sono destinate a calare decisamente sotto lo zero e dovrebbe quindi anche fare la comparsa la neve; staremo a vedere nei prossimi giorni se questo trend verrà confermato oppure no. Potrebbe essere un buon passo verso un Natale imbiancato.

A sentire i "locals", non sono stati molti gli inverni che hanno visto un "Bianco Natale" da queste parti e chissà che questa sia la volta buona; sarebbe proprio una bella sorpresa per il nostro primo Natale in terra svedese.

![img](http://1.bp.blogspot.com/_DMCeUNlrHns/Sx5cNl32gbI/AAAAAAAAAso/FwmwH8Z7L7Q/s400/Freddo.gif)

![img](http://3.bp.blogspot.com/_DMCeUNlrHns/Sx5dYvTQ1hI/AAAAAAAAAsw/0onH1Fixk0Y/s400/neve.gif)

*[original article](http://onewaytosweden.blogspot.it/2009/12/che-arrivi-la-neve.html)*


##La burocrazia italiana colpisce ancora
Ho riflettuto prima di scrivere questo post. Soprattutto sul fatto se avrei dovuto scriverlo oppure no... il rammarico e l'amarezza però non mi hanno permesso di tacere e quindi ecco a voi l'ennesima brutta storia creata dalla burocrazia italiana...

Circa un anno fa venni a sapere che la pubblica amministrazione per la quale lavoravo in Italia aveva provveduto a cambiare tutta una serie di computer ai propri dipendenti. I computer più obsoleti sarebbero stati dismessi, ossia non più utilizzati per alcuno scopo e sarebbero finiti ammucchiati uno sull'altro dentro uno scantinato.

I computer erano tuttavia perfettamente funzionanti e così iniziai a darmi da fare per ottenere il seguente risultato: spedire una decina di computer in una missione in Tanzania per il tramite della mia parrocchia di origine in Friuli. Già in passato avevamo avuto l'occasione di realizzare qualcosa per una scuola in costruzione nel paese di Same e così questa sarebbe stata una buona occasione per dotare le aule anche di un po' di tecnologia; come spesso succede quello che da noi viene buttato, altrove può essere utilizzato proficuamente.

Così, settimana dopo settimana, convinsi i vari responsabili a destinare i computer a questo scopo. I passaggi da fare però sarebbero stati nell'ordine: formattare i computer eliminandone tutto il contenuto, recuperare tastiere mouse e monitor, dismettere il tutto dall'inventario della pubblica amministrazione, destinare ufficialmente il materiale alla parrocchia ed infine organizzare il trasporto da Padova in Friuli.

Passo dopo passo, andando a rompere le scatole giorno dopo giorno ai vari interessati, riuscimmo finalmente a fare i primi passi, finché un giorno, in fretta e furia mi venne richiesto di far pervenire alla mia amministrazione una lettera super-urgente da parte della parrocchia con la richiesta ufficiale dei computer con la destinazione alla missione in Tanzania. In poche ore quel giorno riuscii a far arrivare in segreteria il fax firmato perché sembrava che da un giorno all'altro tutto sarebbe stato pronto.

Dal quel fax sono passati diversi mesi, intanto noi avevamo preso la via della Svezia e di tanto in tanto via email mi rifacevo vivo con i vari interessati al fine di conoscere lo stato di avanzamento della pratica. A luglio il lavoro tecnico sui computer era stato terminato, tanto che qualche tempo dopo mi chiesero di organizzare il trasporto e così feci. Un camioncino degli alpini una mattina di settembre stava per partire alla volta di Padova quando mi arrivò in fretta e furia il contrordine di fermare il camion perché bisognava avere un nulla osta da parte della "Sede Centrale".

Ma come? Dopo sei mesi di tira e molla sta per arrivare il camion e mi si dice che serve un ulteriore parere? Vabbé, tanto è una questione di pochi giorni mi viene detto, perché "una specifica commissione" si sarebbe riunire alla fine del mese di settembre. E così è stato, ma da allora non ebbi più notizia alcuna. Ogni tanto mi rifacevo vivo alla ricerca di qualche novità ma mi è sempre stato detto di aver fiducia che presto il tutto si sarebbe risolto.

Stamattina controllo la posta dell'ufficio (cosa che faccio di routine una volta alla settimana per eliminare più che altro lo spam) e mi trovo una mail con oggetto: "Verbale della commissione di valutazione...". Bene dico, finalmente ci siamo... apro la mail e cosa mi ritrovo?

Cito parte del testo del burocrate di turno: "... alla luce di valutazioni sulla scorta della normativa vigente (DPR 254/2002), non è purtroppo possibile autorizzare la cessione gratuita di beni dismessi ad una Parrocchia".

Ma mi state prendendo per il culo? "Alla luce di valutazioni sulla scorta"... non ci posso credere... e adesso chi glielo dice a quelli che aspettano i computer da mettere sul primo container che partirà alla volta dell'Africa? Otto computer che non servono a nessuno, che sono stati dismessi e che potrebbero far felici più di qualcuno rimarranno inutilizzati o ancor peggio portati alla discarica... e magari qualcuno dovrà anche pagare il conto per il loro smaltimento...

Complimenti davvero burocrazia italiana, oggi nei hai combinata un'altra delle tue ! Questo non non è altro che il risultato dell'improvvisazione che regna sovrana... in dieci anni non c'è mai stata una cosa che era sicura o un qualcuno che sapesse veramente come stavano le cose, che fosse in grado di conoscere cosa sarebbe successo il giorno dopo, o un regolamento, una legge, un concorso che fosse uguale per tutti. Pensavo che almeno su questa cosa cosa tutto sarebbe filato liscio, ma anche oggi la delusione e l'incazzatura è stata grande.

Chiudo queste mie righe ringraziando comunque i colleghi che in tutti questi mesi si sono resi disponibili a collaborare nel perseguimento di questa storia orami impossibile.

![img](http://2.bp.blogspot.com/_DMCeUNlrHns/Sx-uXd_PmmI/AAAAAAAAAtI/X252SBvIZU4/s400/same.jpg)

![img](http://4.bp.blogspot.com/_DMCeUNlrHns/Sx-tMhKMR-I/AAAAAAAAAs4/sSZ-R2WwVGw/s400/burocrazia.gif)

*[original article](http://onewaytosweden.blogspot.it/2009/12/la-burocrazia-italiana-colpisce-ancora.html)*


##Burocrazia italiana che delizia - parte 2
Con la giornata di oggi è iniziato il processo che, speriamo, ci porterà entrambi all'iscrizione di un corso universitario qui in Svezia. La richiesta di iscrizione di per sè non è per nulla complicata, e viene inviata in modo telematico attraverso un sito centralizzato che serve tutte le università svedesi. I documenti che vengono richiesti, anche qui, non sono nulla di speciale: si tratta semplicemente del diploma di maturità e del certificato di laurea con esami e crediti universitari mentre il risultato del TOEFL viene spedito automaticamente. Il tutto non costa assolutamente nulla, e la cosa ormai ci sembra abbastanza normale. 

Non avevamo fatto i conti con la burocrazia italiana, però (anche se temevamo il momento in cui avremmo dovuto affrontarla) !

Per questioni connesse al riconoscimento dell'abilitazione professionale, io mi ero già premunita prima di partire dall'Italia di un bel numero di tali certificati, mentre Gabriele ha bisogno di un banale certificato di laurea che riporti i crediti universitari, possibilmente in inglese (mah ?).

Decidiamo stamattina di telefonare alla segreteria studenti dell'università di Padova per chiedere lumi. Dopo 3 tentativi riusciamo a parlare con una gentile impiegata, che ci dirotta su una pagina web dedicata al servizio, dove è presente un numero di telefono o, in alternativa un indirizzo email. Ok, procediamo: il numero di telefono è in realtà un fax, quindi decidiamo di tentare la strada della mail, che tuttavia torna indietro ("bad address": eppure ricontrolliamo, era scritto giusto).

Richiamiamo il primo numero, che suona a vuoto per un bel po', e dopo 3 altri tentativi riusciamo a parlare con una seconda persona che ci fornisce le seguenti informazioni: 

- il numero indicato e corrispondente al servizio certificazioni è solo un fax (ma allora, perchè scrivete "telefono" ??)

- dell'indirizzo email non funzionante non ha la più pallida idea

- per richiedere il certificato di cui abbiamo bisogno, dobbiamo mandare un fax al numero di cui sopra (ok...), una copia del documento di identità (ok...) e - udite udite ! - una marca da bollo da 14,62 euro se il certificato viene usato all'estero ! Eh certo, come se fosse possibile acquistare una marca da bollo in Svezia !!! 

- ovviamente il certificato viene emesso in italiano (d'accordo, le nostre speranze di poterlo avere in inglese erano davvero utopistiche...) quindi dovremo farlo tradurre.

Conclusione della faccenda (tra telefonate e attese varie, il tempo perso ammonta a 2 ore, quasi quasi facevo prima a prendere la Ryanair in giornata): assodato che trovandoci fisicamente in Svezia non riusciremmo ad avere il fantomatico certificato uso estero e che dovremmo sfruttare la pazienza di qualche genitore volonteroso munito di delega e marca da bollo nel borsello (e già qui, vi sembra normale ?), abbiamo deciso che richiederemo ugualmente il certificato via fax, e appositamente ci dimenticheremo di dichiarare che il certificato andrà tradotto e usato in Svezia. Ovviamente qui della marca da bollo italiana non gliene importa un fico secco, e di questo ne abbiamo già avuto la prova qualche mese fa (dopo furente discussione sempre alle segreterie universitarie a Padova).

Insomma, siamo nell'Unione Europea: se la marca da bollo non serve per l'uso in Italia, perchè dovrebbe servire in un altro stato dell'EU che oltretutto ne ignora l'esistenza ?

O che sia il caso che i nostri amici che ci vengono a trovare dall'Italia, oltre a portarci scorte di sopressa e culatello, ci portino anche qualche marca da bollo di riserva ?

![img](http://4.bp.blogspot.com/_bRAFJVmBu9U/SyDeGRN0t-I/AAAAAAAAAM0/AwZEWOMUWkA/s320/marca-da-bollo-150x150.jpg)

*[original article](http://onewaytosweden.blogspot.it/2009/12/burocrazia-italiana-che-delizia-parte-2.html)*


##Svelato il mistero del telefono nel buco
E' giunta l'ora di svelare il mistero connesso con il quiz del weekend scorso. Come sicuramente vi ricorderete si trattava di indovinare cosa il piccolo Rocket era riuscito a combinare. Ebbene la foto nel post (che ho linkato qui sopra) immortala un telefono Nokia (un modello datato come qualcuno aveva giustamente osservato) all'interno del... udite udite... subwoofer dell'impianto home cinema. La fotografia riprende appunto la parte superiore della cassa acustica dove all'interno si scorge il telefono illuminato da una piccola torcia.

Dopo qualche attimo di panico controllato, visto che era impossibile sguarattare (scuotere energicamente) il subwoofer dato che pesava un accidente e che c'era pure il rischio di danneggiare la membrana sul fondo, abbiamo optato per una soluzione più intelligente. Un supporto flessibile al quale abbiamo attaccato un pezzo di scotch adesivo di quello da pacchi con la parte appiccicosa verso l'esterno e disponibile per "l'aggancio". Una volta inserito l'attrezzo è stato sufficiente premerlo sul telefono e magicamente siamo riusciti ad issarlo fuori dal buco !

Chissà quale sarà la prossima sfida alla quale il piccolo "guastatore" ci sottoporrà !

*[original article](http://onewaytosweden.blogspot.it/2009/12/svelato-il-mistero-del-telefono-nel.html)*


##Una città piena di luci
La città di Norrköping ha una grande tradizione per l'illuminazione cittadina nel periodo natalizio. Durante gli ultimi weekend sono state accese, una dopo l'altra, le lampade a forma di fiamma di candela poste sulla sommità di vecchie ciminiere della Värmekyrkan. In pratica un enorme candelabro dell'Avvento visto che le ciminiere sono quattro e le luci vengono accese in sequenza una ogni domenica.

Si tratta del decimo anniversario durante il quale queste luci si accendono nel buio dell'inverno. Le luci di Natale vedono nella città di Norrköping oltre 100 installazioni cittadine con 400.000 punti luce e costano alla città 1,2 milioni di corone (120.000 euro circa) in manutenzione, allestimento, disallestimento ed elettricità. Per l'amministrazione comunale sono soldi ben spesi perché a beneficiarne sono, come sempre, i cittadini che vedono la propria città divenire calda ed accogliente nel buio dell'inverno. Ma è anche una questione di sicurezza visto che grazie all'illuminazione straordinaria vengono illuminati punti della città che solitamente sono più bui.Girando per la città a piedi o in auto si può godere quindi dello spettacolo delle luci di Natale. Le cascate sul fiume Motala al calar del buio si illuminano di tutti i colori dal giallo, al verde fino al blu profondo, mentre alle finestre di tutti gli edifici pubblici o privati che siano, fanno sfoggia di sé decorazioni luminose di vario tipo. Molti sono anche gli abeti di Natale con le relative luci, ma ancor più belli sono quegli alberi che, ormai privi di foglie, vengono addobbati con le luci che corrono lungo tutti i rami più grossi. Ed oggi ho visto qualcosa di veramente carino. Nell'aiuola spartitraffico di uno dei ponti della città, hanno sistemato delle piccole zolle di terra sulle quali è stato poi adagiato un tappeto di micro luci bianche-azzurre sul quale si ergono degli angeli stilizzati. Il tutto ha un effetto veramente bello a vedersi.La città ormai è pronta per l'arrivo del Natale e devo dire che quest'anno finalmente ne sento veramente l'atmosfera, cosa che negli ultimi anni non ci succedeva più proprio perché durante le feste ed anche il giorno di Natale eravamo impegnati a lavorare con i turni o io al Centro Meteo o la Silvia all'ospedale... ma quest'anno è diverso e finalmente avremo la possibilità di goderci tutte le feste prima con i nostri genitori che verranno a trovarci prossimamente e poi con amici di vecchia data che hanno deciso di passare l'ultimo dell'anno a Norrköping.Quello che ancora manca, ma ormai è questione di pochi giorni, è la neve e sembra proprio che quest'anno non mancherà !

Si tratta del decimo anniversario durante il quale queste luci si accendono nel buio dell'inverno. Le luci di Natale vedono nella città di Norrköping oltre 100 installazioni cittadine con 400.000 punti luce e costano alla città 1,2 milioni di corone (120.000 euro circa) in manutenzione, allestimento, disallestimento ed elettricità. Per l'amministrazione comunale sono soldi ben spesi perché a beneficiarne sono, come sempre, i cittadini che vedono la propria città divenire calda ed accogliente nel buio dell'inverno. Ma è anche una questione di sicurezza visto che grazie all'illuminazione straordinaria vengono illuminati punti della città che solitamente sono più bui.

Girando per la città a piedi o in auto si può godere quindi dello spettacolo delle luci di Natale. Le cascate sul fiume Motala al calar del buio si illuminano di tutti i colori dal giallo, al verde fino al blu profondo, mentre alle finestre di tutti gli edifici pubblici o privati che siano, fanno sfoggia di sé decorazioni luminose di vario tipo. Molti sono anche gli abeti di Natale con le relative luci, ma ancor più belli sono quegli alberi che, ormai privi di foglie, vengono addobbati con le luci che corrono lungo tutti i rami più grossi. Ed oggi ho visto qualcosa di veramente carino. Nell'aiuola spartitraffico di uno dei ponti della città, hanno sistemato delle piccole zolle di terra sulle quali è stato poi adagiato un tappeto di micro luci bianche-azzurre sul quale si ergono degli angeli stilizzati. Il tutto ha un effetto veramente bello a vedersi.La città ormai è pronta per l'arrivo del Natale e devo dire che quest'anno finalmente ne sento veramente l'atmosfera, cosa che negli ultimi anni non ci succedeva più proprio perché durante le feste ed anche il giorno di Natale eravamo impegnati a lavorare con i turni o io al Centro Meteo o la Silvia all'ospedale... ma quest'anno è diverso e finalmente avremo la possibilità di goderci tutte le feste prima con i nostri genitori che verranno a trovarci prossimamente e poi con amici di vecchia data che hanno deciso di passare l'ultimo dell'anno a Norrköping.Quello che ancora manca, ma ormai è questione di pochi giorni, è la neve e sembra proprio che quest'anno non mancherà !

Girando per la città a piedi o in auto si può godere quindi dello spettacolo delle luci di Natale. Le cascate sul fiume Motala al calar del buio si illuminano di tutti i colori dal giallo, al verde fino al blu profondo, mentre alle finestre di tutti gli edifici pubblici o privati che siano, fanno sfoggia di sé decorazioni luminose di vario tipo. Molti sono anche gli abeti di Natale con le relative luci, ma ancor più belli sono quegli alberi che, ormai privi di foglie, vengono addobbati con le luci che corrono lungo tutti i rami più grossi. Ed oggi ho visto qualcosa di veramente carino. Nell'aiuola spartitraffico di uno dei ponti della città, hanno sistemato delle piccole zolle di terra sulle quali è stato poi adagiato un tappeto di micro luci bianche-azzurre sul quale si ergono degli angeli stilizzati. Il tutto ha un effetto veramente bello a vedersi.

La città ormai è pronta per l'arrivo del Natale e devo dire che quest'anno finalmente ne sento veramente l'atmosfera, cosa che negli ultimi anni non ci succedeva più proprio perché durante le feste ed anche il giorno di Natale eravamo impegnati a lavorare con i turni o io al Centro Meteo o la Silvia all'ospedale... ma quest'anno è diverso e finalmente avremo la possibilità di goderci tutte le feste prima con i nostri genitori che verranno a trovarci prossimamente e poi con amici di vecchia data che hanno deciso di passare l'ultimo dell'anno a Norrköping.

Quello che ancora manca, ma ormai è questione di pochi giorni, è la neve e sembra proprio che quest'anno non mancherà !

![img](http://1.bp.blogspot.com/_DMCeUNlrHns/SyJnL-7ZYCI/AAAAAAAAAtg/QWuB8RrK2Vc/s400/varmekyrka_luci.jpg)

![img](http://4.bp.blogspot.com/_DMCeUNlrHns/SyJnW3eoF1I/AAAAAAAAAtw/QijjpE4n1hY/s400/condominioilluminato.jpg)

![img](http://1.bp.blogspot.com/_DMCeUNlrHns/SyJhiko2KVI/AAAAAAAAAtY/uykPJyIepIA/s400/aiuola.jpg)

*[original article](http://onewaytosweden.blogspot.it/2009/11/una-citta-piena-di-luci.html)*


##Tutto sulla neve in Svezia
Il Servizio Meteorologico Svedese che in svedese viene abbreviato come SMHI (pronunciato "esemoi") ha una grande tradizione nello studio della neve nel paese. Analizzando un po' di dati disponibili sono riuscito a farmi un'idea un po' più precisa del fenomeno della neve in Svezia che in questo post cercherò di spiegare a tutti. Spero così di soddisfare i desideri di tanti, soprattutto di quelli che pensano che la Svezia, essendo un paese scandinavo, deve essere un "posto nevoso" per forza di cose.

Come tutti sanno il territorio della Svezia è estremamente vasto; tanto che rendere l'idea Malmö è distante da Kiruna 1.850 km e ci vogliono quasi 24 ore di macchina per coprire l'intera distanza da nord a sud. Per passare invece da ovest ad est, ossia da Göteborg a Stoccolma occorre stare in auto per 5-6 ore percorrendo quasi 500 km. Questa enorme vastità del territorio svedese implica ovviamente che il clima sia ben diverso nel sud e nel nord del paese, soprattutto per quello che riguarda il freddo e la neve.

Ma concentriamoci sulla neve. Quelle che esporrò sono considerazioni che arrivano dall'analisi di 30 anni di dati, quindi rappresentano una situazione media. Ovviamente, come ben diceva un mio collega quando qualche giornalista lo intervistava, la media è fatta di fluttuazioni al di sopra e al di sotto di questo valor medio; quindi è lecito aspettarsi dei comportamenti che di anno in anno saranno diversi da quanto rappresentato dalla media.

Il nord del paese, chiamato Norrland, vede la prima neve già ad ottobre (le regioni più a nord e le montagne dell'ovest già ad inizio mese) mentre nel sud della Svezia (Götaland) occorre aspettare la fine di novembre o l'inizio di dicembre per vedere i primi fiocchi bianchi. Ovviamente c'è da ricordare che tutte le zone costiere subiscono un ritardo per l'azione mitigatrice che il mare ha in autunno.

Per quanto riguarda invece l'ultima nevicata di primavera questa non va oltre la metà-fine di marzo per l'estremo sud mentre qui da noi ed a Stoccolma il paesaggio si potrebbe imbiancare fino agli inizi o metà aprile. Discorso diverso per il Grande Nord dove l'ultima neve può tranquillamente cadere durante tutto il mese di maggio.

Ma quanto neve cade al massimo durante un tipico inverno svedese? Dai 20 ai 40 centimetri nella parte meridionale fino alla capitale, dai 40 ai 70 cm nella parte centrale (lo Svealand) con massimi di 120-130 cm sulle montagne a confine con la Norvegia e dai 70 ai 90 cm nel nord con massimi sempre di poco superiori al metro sulle montagne occidentali (vedi mappa sopra).

Se paragoniamo la neve che cade sulle montagne svedesi con quella che cade sulle Alpi, i quantitativi qui sono ben inferiori (la foto sopra è stata fatta lo scorso inverso in Alta Badia !). Ma per le zone di pianura ovviamente il discorso è ben diverso ed è per questo che i pneumatici invernali o le gomme con i chiodi diventano obbligatorie dal mese di dicembre. Tuttavia quello che è rilevante è il numero di giorni con la neve al suolo.

Nel sud la neve sta al suolo da uno a tre mesi (qui da noi mediamente siamo sui 90 giorni), nel terzo centrale del paese (da Stoccolma ad Umeå per intenderci) da 3 a 5 mesi e nel grande nord sei mesi tutti bianchi non li toglie nessuno !

Ma vediamo adesso di parlare un po' di dicembre visto che questo è il mese in corso. A metà dicembre la parte più a sud della Svezia vede mediamente meno di 10 cm di neve al suolo un anno su tre o quattro; a Norrköping stessi quantitativi ma un anno si e un anno no e a Stoccolma la probabilità di vedere di avere la neve al suolo prima di Natale è solo poco più alta (60%). Lo Svealand (la parte centrale del paese) ha una buona probabilità (80-90%) di avere dai 10 ai 20 centimetri di neve, mentre nel nord 30 centimetri di neve sono cosa praticamente certa (vedi mappa sopra, in rosso la percentuale).

E quest'anno come sarà? Mancano ormai un paio di giorni a metà mese, le temperature sono finalmente calate e la neve è in arrivo, bisognerà solo capire quanta sarà... intanto spero di aver soddisfatto diverse curiosità !

![img](http://2.bp.blogspot.com/_DMCeUNlrHns/SyN2kca_jBI/AAAAAAAAAuI/IpzJHHSrrrI/s400/nevemax.png)

![img](http://4.bp.blogspot.com/_DMCeUNlrHns/SyN5E8dXvBI/AAAAAAAAAuQ/mjnAhYdH3_E/s400/sancassiano.jpg)

![img](http://1.bp.blogspot.com/_DMCeUNlrHns/SyN2Ewicd5I/AAAAAAAAAt4/WwkYnF1P-IE/s400/nevedicembre.png)

*[original article](http://onewaytosweden.blogspot.it/2009/12/tutto-sulla-neve-in-svezia.html)*


##Patente: è arrivata !
Dopo l'incazzatura di un paio di giorni fa oggi finalmente ho ricevuto la patente nuova. Chi si ricorda ad inizio settembre avevo pubblicato un post sulle difficoltà che avevo incontrato per la conversione della patente italiana in svedese.

I sei mesi di attesa necessari sarebbero dovuti scadere ai primissimi giorni di gennaio, ma dopo il nostro ritorno dagli States e la nuova spedizione della mia patente al Länsstyrelsen (infatti me l'ero ripresa per le due settimane che mi serviva per guidare in Florida) la procedura si è inaspettatamente velocizzata. Tramite email ho risentito il cordiale impiegato con il quale avevo avuto a che fare mesi prima, che però mi faceva notare che gli uffici italiani non avevano ancora risposto sulla validità del mio documento e mi chiedeva se era il caso di mandare un sollecito. Ovviamente conoscendo la burocrazia italiana gli ho chiesto di mandarlo subito visto che la mia patente italiana sarebbe scaduta proprio agli inizi di gennaio 2010.

Dopo qualche giorno ricevo una lettera con all'interno una busta pre-affrancata e un foglio sul quale erano riportate delle istruzioni dettagliatissime su quello che avrei dovuto fare e cioè apporre sul foglio:

1) una mia foto tessera (le cui dimensioni erano perfettamente specificate nella frase "la distanza tra la linea degli occhi e la punta del mento deve essere sulla stampa compresa tra 14 e 17 mm).

2) la mia firma dentro un rettangolo.

Oltre a questo c'erano da pagare 120 kr per la fabbricazione della patente.

Silvia dotata di fotocamera digitale ha provveduto ad affettuare gli scatti fotografici tra i quali poi abbiamo scelto il migliore. Dopo aver stampato la foto in casa su carta fotografica, averla tagliata ed appiccicata ho spedito indietro il tutto. Tramite la banca ho effettuato un bonifico e non ho dovuto allegare nessuna ricevuta visto che è tutto automatico (nel bonifico viene incluso uno speciale codice che determina esattamente chi e che cosa riguarda il bonifico).

Dopo un altro paio di giorni mi arriva una lettera in cui mi si comunica che la patente sarebbe mi sarebbe stata inviata via posta e che mi sarei dovuto presentare all'ufficio postale con apposito documento di riconoscimento (la mia nuova carta d'identità svedese).

Un altro paio di giorni ed ecco che arriva la lettera con la richiesta di ritiro. Questo è il risultato, la mia nuova patente svedese.

Che dire? Non so come sia quella italiana di plastica (io avevo ancora la pezzetta di tessuto rosa...) ma questa è veramente bella con tutti quegli ologrammi sul davanti e dietro e soprattutto vale come documento di identità vero e proprio. In pochi giorni da quando ho restituito la mia vecchia pezzetta rosa, ho avuto il ricambio indietro e con la validità prolungata di altri 10 anni... adesso fino al 4 dicembre 2019 non ci devo più pensare.

![img](http://1.bp.blogspot.com/_DMCeUNlrHns/Sx_i7eFyh4I/AAAAAAAAAtQ/tryAXqKVZ04/s400/Patente.jpg)

*[original article](http://onewaytosweden.blogspot.it/2009/12/patente-e-arrivata.html)*


##36 ore di neve
Finalmente la tanto attesa neve prima di Natale è arrivata. A sentire chi vive qui a Norrköping da qualche anno in più di noi, la neve in città per le feste natalizie mancava dal 2006. Possiamo dire quindi che quest'anno abbiamo portato fortuna !

La nevicata è durata parecchio, diciamo pure un giorno e mezzo, ma nulla di quello a cui eravamo abituati in Pianura Padana, dove quando nevicava cadevano dei super-fiocchi e bastava qualche ora per fare spessore anche se poi l'effetto bianco durava ben poco. Qui l'intensità della nevicata è sempre stata debole, ma continua... micro fiocchi tutto il giorno e tutta la notte, assenza di vento fino a stamattina quando la nevicata si è chiusa con un po' di vento, dovuto più che altro alla vicinanza del mimino di bassa pressione.

In tarda mattinata siamo usciti per fare delle spese ed è stata la prima esperienza di guida in città. La parte più divertente è stata quella di ridare alla Brontomacchina un aspetto meno da gatto delle nevi e così, armato di spazzola acquistata da Biltema qualche mese prima, in quattro e quattr'otto sono riuscito a ripulire i vetri senza alcuna fatica.

In città la circolazione avviene nella più totale tranquillità, non c'è nessuno che corre, magari qualcuno azzarda una partenza in sgommata ma poi rientra subito nei ranghi. I mezzi del comune hanno dato una ripulita alle strade ma non più di tanto, in fin dei conti altrimenti a cosa servono le gomme chiodate? Le mie BF Goodrich All Terrain hanno fatto il loro dovere !

Maggiore attenzione viene invece riservata ai percorsi dedicati ai pedoni dove vengono sparsi dei sassolini che permettono una presa sicura anche sulla neve. Un'altra soluzione che mi ha lasciato piacevolmente sorpreso e pensata sempre per quelli che vanno a piedi, l'ho potuta apprezzare domenica quando in compagnia di amici venuti da Vicenza ci siamo avventurati in una passeggiata lungo il fiume nel bel mezzo della nevicata. In prossimità del sottobosco dove solitamente c'è il terreno nudo che quando si bagna diventa un fango, avevano disposto con estrema attenzione un tappeto largo più di un metro di sabbia pressata. Il risultato era che si poteva camminare in pratica su una corsia di sabbia e non sul fango... proprio ingegnoso !

Per il resto che dire... il paesaggio ora è veramente natalizio, camminare in città con la neve tutto intorno ti riempie di buon umore ed oggi mentre passeggiavamo mano nella mano ci siamo guardati negli occhi e ci siamo detti: "che bello siamo proprio felici !"

![img](http://4.bp.blogspot.com/_DMCeUNlrHns/Syj-KJZ1aOI/AAAAAAAAAuY/WjbIHLpTVb0/s400/disco.jpg)

![img](http://4.bp.blogspot.com/_DMCeUNlrHns/Syj-RnUrsKI/AAAAAAAAAug/HvNN8dhqtf4/s400/dallafinestra.jpg)

*[original article](http://onewaytosweden.blogspot.it/2009/12/36-ore-di-neve.html)*


##Ma non le fanno le ecografie in Svezia?
Oggi ci siamo regalati una giornata di relax visto che Silvia è in ferie (sta accumulando parecchie settimane di recupero grazie ai turni di notte in ospedale...) e così abbiamo trascorso una mezza giornata a spasso per la città alla ricerca degli ultimi regalini da mettere sotto il nostro presepe qui sotto immortalato.

Stamattina il cielo blu era veramente qualcosa di bellissimo e la luce del Sole, ormai vicino ai minimi di altezza sull'orizzonte, offre una luce sempre molto calda al mattino...

Ovviamente grazie al cielo sereno le temperature della notte sono calate e la giornata è trascorsa tutta sotto zero tra i -5 e i -8°C, tuttavia una volta dotati di guanti "thinsulate", cuffia e sciarpa, la passeggiata in centro è stata più che piacevole.

E' stata anche l'occasione per incontrare una coppia di amici, colleghi di Silvia, anche lei medico italiano qui in città ma arrivata in Svezia ben prima di noi nel 2003 ed oggi sposata con un medico svedese. La cosa particolare era che tavola eravamo seduti in quattro nonostante i presenti fossero cinque; infatti Laura e Magnus stanno aspettando un bimbo/a da oltre nove mesi... anzi diciamo pure che il nascituro/a potrebbe venire alla luce da un momento all'altro visto che la "data di consegna" è ormai oltrepassata !

Forse qualcuno si chiede perché io abbia scritto "bimbo/a". Ebbene sì, avete letto bene, non è un errore di battitura; i nostri amici non conoscono ancora il sesso del futuro nascituro ! Com'è possibile che a pochi giorni dal 2010 possano ancora succedere cose del genere? Ma non fanno le ecografie in Svezia?

Questo non è il mio campo e Silvia saprà sicuramente soddisfare (in un prossimo post) le curiosità delle mamme relative ai controlli in maternità, ma io so solo che l'ecografista per regola non comunica il sesso della creatura ai genitori. Non è bello? Vogliamo mettere la sorpresa?

Nel pomeriggio, dopo aver fatto un grande "in bocca al lupo" ai futuri mamma e papà, siamo rientrati alla base nelle luci del tramonto, con la neve tutto intorno a noi e con il termometro che ormai era quasi sulla soglia dei -10°C. Sempre meglio dei -37°C registrati stamattina nelle montagna a nord-ovest della Svezia !

![img](http://1.bp.blogspot.com/_DMCeUNlrHns/SyunBXpWlcI/AAAAAAAAAuw/PyAsfx4UYZc/s400/presepe.jpg)

![img](http://3.bp.blogspot.com/_DMCeUNlrHns/SyumQgG70pI/AAAAAAAAAuo/CxeIbj5JOwI/s400/pregnant.jpg)

*[original article](http://onewaytosweden.blogspot.it/2009/12/ma-non-le-fanno-le-ecografie-in-svezia.html)*


##Come non perdere mai la concentrazione
Ieri è stata una giornata decisamente impegnativa sotto diversi punti di vista. Al mattino siamo partiti alla volta della periferia di Stoccolma dove in mattinata abbiamo sostenuto il TOEFL, il test di inglese in versione iBT (internet). Nel pomeriggio invece il ritorno in auto da Stoccolma si è rivelato una bella avventura, visto che abbiamo percorso 140 dei 160km sotto la neve. Ma andiamo con ordine.

Il test è stato un vero e proprio succhia energie, soprattutto dal punto di vista fisico-mentale. Iniziato alle 11 è terminato solo dopo oltre 4 ore e mezza con una pausa di soli 10 minuti contati, un'autentica mazzata. Una delle difficoltà da prendere in considerazione è senz'altro il livello di concentrazione che occorre sempre tenere il più alto possibile. E vi garantisco che dopo 60 minuti con lo sguardo fisso sul monitor a leggere e rispondere a domande trabocchetto non è facile, figuratevi dopo tre ore. La parte che doveva essere a mio avviso la più semplice, ossia il Reading, è stata quella più stancante con 100 minuti di letture... una cosa infinita. Fortunatamente le ultime due sezioni Speaking e Writing che seguono dopo la pausa il Listening, si sono dimostrate non troppo stressanti e lunghe.

Altre complicazioni giungono poi dall'ambiente (persone che parlano mentre tu magari sei concentrato a leggere o ad ascoltare) e dal tempo che è sempre risicato (non avanza mai un secondo per rivedere le risposte). Per il resto, rispetto a quello che mi aspettavo, mi ha un po' sorpreso solo la prova di Reading (che doveva essere la più semplice a mio avviso) in quanto l'ho trovata più difficile rispetto a tutte le letture test scovate su internet nei giorni precedenti; nel complesso comunque siamo soddisfatti, specie perché io ero quasi il più vecchio !

Come se non bastasse poi per rientrare a Norrköping abbiamo dovuto guidare in mezzo ad una fitta nevicata per quasi tutto il viaggio da Sundbyberg (ovest di Stoccolma) a casa. In qualche punto si trattava di una vera e propria bufera di neve con le corsie dell'autostrada che piano piano si coprivano di neve facendo scomparire anche le tracce delle automobili che precedevano; la guida ha richiesto così un nuovo impegno sul fronte della concentrazione. La Brontolina (Freelander) però ci assistito perfettamente con un ottimo comportamento sulla neve permettendoci di avanzare in tutta tranquillità anche con le gomme "estive" che comunque sono targate M+S.

Per fortuna che una volta a casa, c'erano ad aspettarci Marco, Giulia, Francesco, Anastasia e i due piccoli e così abbiamo felicemente chiuso la giornata in compagnia a tavola.

P.S. La foto qui sopra è di stamattina, domenica, quando ha ricominciato a nevicare.

![img](http://1.bp.blogspot.com/_DMCeUNlrHns/Sy3QohjfuLI/AAAAAAAAAu4/Wfyavpq0T-8/s400/toefl.jpg)

![img](http://1.bp.blogspot.com/_DMCeUNlrHns/Sy3t7VFwjOI/AAAAAAAAAvA/jAvjMBaMzqE/s400/neve.jpg)

*[original article](http://onewaytosweden.blogspot.it/2009/12/come-non-perdere-mai-la-concentrazione.html)*


##Tutte le webcam della Svezia
In questi giorni di freddo e neve in Svezia, segnalo un piccolo aggiornamento al nostro blog.

Si tratta di un link con tutte le webcam disponibili in Svezia organizzate in varie sezioni e con una praticissima mappa di orientamento.

Cliccando sull'immagine della webcam di Norrköping sulla banda a destra si accederà alla pagina dedicata.

*[original article](http://onewaytosweden.blogspot.it/2009/12/tutte-le-webcam-della-svezia.html)*


##Parla come mangi
Il bel pomeriggio di oggi, trascorso in compagnia dei nostri amici italo-svedesi in (ancora) trepidante attesa del pupo che dovrebbe nascere a momenti, dei genitori di lei arrivati dall'Italia e di altri due amici svedesi, è passato molto piacevolmente e uno degli argomenti di conversazione mi ha ispirato sull'argomento di cui vorrei scrivere oggi... ovvero la schiettezza svedese. 

Da quando siamo arrivati qui, abbiamo subito potuto notare che gli autoctoni non amano molto i giri di parole: se devono dire qualcosa, vanno direttamente al sodo, sia che si tratti di osservazioni positive ("ottimo lavoro"), sia nel caso di opinioni negative ("questa è veramente un'idiozia"), lasciando poco spazio agli amletici dilemmi ("ma questo, che cosa pensa veramente di me ?") che insorgono quando si ha a che fare con persone più "diplomatiche". 

Inoltre, la gente qui ama molto chiamare le cose con il loro nome: il gabinetto sarà per forza di cose "toalett", termine assolutamente privo di connotazioni negative o volgari o "poco fini", e non vengono usati, come ad esempio in inglese, termini più forbiti come "restroom" (mica uno va a riposarsi, no ?) o "lavatory". 

Molto interessante, e credo particolare, è poi il fatto che questa schiettezza e questa semplicità di linguaggio si applichino anche nel mio campo lavorativo, quello medico. 

Quanti tra coloro che leggono (esclusi medici o paramedici)  sarebbero in grado di comprendere senza problemi ciò che è scritto in una cartella clinica italiana ? E quanti hanno sperimentato almeno una volta nella loro vita una visita medica in cui le proprie condizioni cliniche venivano spiegate in modo difficilmente comprensibile, magari con parolone latinesche ? Ecco, qui il problema non si pone. Secondo le linee guida nazionali, tutto il contenuto della cartella clinica dev'essere non solo accessibile al paziente ma anche comprensibile all'"uomo della strada". E il medico, quando si rivolge al paziente, deve comunicare facendo uso di parole comuni. Da ciò deriva che difficilmente si leggerà mai una descrizione simile: "il paziente presenta un'obnubilamento del sensorio e una compromissione delle funzioni di scambio gassoso a livello polmonare" quanto piuttosto: "paziente sonnolento e con respirazione compromessa". "Polmonite", poi, diventerà "infiammazione dei polmoni". Ma anche, ci si imbatte in una serie di termini che mai avevo incontrato nella mia esperienza lavorativa in Italia, e che hanno suscitato in me una certa ilarità nelle prime settimane di lavoro. Non si chiederà più al paziente se "l'alvo è regolare" (come faceva notare la nostra amica italiana, le nonnine venete che parlano solo dialetto non capiscono nemmeno di cosa si parla) ma si chiederà direttamente se ha c****o (sic !). E questo si scriverà pari pari nella cartella clinica. Più chiaro di così...

*[original article](http://onewaytosweden.blogspot.it/2009/12/parla-come-mangi.html)*


##Tra ritardi e "nuovi arrivi"
I disagi negli aeroporti italiani hanno influenzato pesantemente anche la nostra serata di ieri. Infatti i nostri genitori in viaggio da Treviso verso Norrköping hanno incontrano non poche difficoltà nel raggiungere la terra svedese. L'aereo sarebbe dovuto decollare alle 19.35. Alle 22.35, orario previsto di atterraggio a Skavsta, loro erano ancora seduti in aereo sulla pista a Trevisto sotto una fitta nevicata e noi ci stavamo guardando un bel film in tv.

Alle fine l'aereo è decollato alle 23.15 ed a mezzanotte ed un quarto ho preso la brontomacchina e sono volato verso Nyköping per il recupero dei "dispersi"; alle 3.30 di notte eravamo tutti felicemente (anche se stanchi) a nanna !

Oggi finalmente è arrivata anche la buona novella che tanto attendavamo in questi giorni: alle 11.29 è nato un bimbo a Laura e Magnus. Tanti auguri ai nuovi mamma e papà che hanno avuto proprio un bel regalo di Natale.

![img](http://1.bp.blogspot.com/_DMCeUNlrHns/SzEK9FYlrJI/AAAAAAAAAvI/bxg3rKNWySk/s400/baby.png)

*[original article](http://onewaytosweden.blogspot.it/2009/12/tra-ritardi-e-nuovi-arrivi.html)*


##Gita a Stoccolma
Nella serata di ieri a Norrköping ha nevicato ancora una volta e stamattina si erano accumulati al suolo quei 6-8 centimetri che sono riusciti a rendere tutto ancor più candido ed immacolato.

Guidare in tarda serata sulle strade della città completamente bianche di neve fresca e senza nessuno in giro è proprio una bella sensazione, come anche quella di camminare nella neve fresca al primo mattino prima che i mezzi del comune semplifichino la vita di passanti ed automobilisti.

Oggi invece abbiamo trascorso la giornata nella capitale svedese, in una Stoccolma indaffarata negli ultimi acquisti pre-natalizi. La quantità di gente che percorreva in lungo e in largo le strade dello shopping uscendo ed entrando dai negozi era veramente tanta. Per la nostra gita in giornata che, grazie alla clemenza del tempo è stata molto piacevole, avevamo programmato qualche passeggiata nei vicoli di Gamla Stan ed un'approfondita visita al Nordiska Museet.Il museo presenta le tradizioni svedesi attraverso la visita delle case, degli arredamenti, delle mode, dei vestiti, dei giocattoli e delle festività tipiche. Fondato nel 1872 è oggi il più grande museo di Svezia dedicato alla storia della cultura e rappresenta un'ottima occasione per approfondire le proprie conoscenze della Svezia di oggi e di ieri. Degne di nota sono anche la sezione dedicata al popolo dei Sami e l'immensa statua del re Gustav Vasa che troneggia nel grande salone alto 24 metri e lungo più di 120 metri !E domani è Julafton, giorno di festa per tutta la Svezia !

Oggi invece abbiamo trascorso la giornata nella capitale svedese, in una Stoccolma indaffarata negli ultimi acquisti pre-natalizi. La quantità di gente che percorreva in lungo e in largo le strade dello shopping uscendo ed entrando dai negozi era veramente tanta. Per la nostra gita in giornata che, grazie alla clemenza del tempo è stata molto piacevole, avevamo programmato qualche passeggiata nei vicoli di Gamla Stan ed un'approfondita visita al Nordiska Museet.

Il museo presenta le tradizioni svedesi attraverso la visita delle case, degli arredamenti, delle mode, dei vestiti, dei giocattoli e delle festività tipiche. Fondato nel 1872 è oggi il più grande museo di Svezia dedicato alla storia della cultura e rappresenta un'ottima occasione per approfondire le proprie conoscenze della Svezia di oggi e di ieri. Degne di nota sono anche la sezione dedicata al popolo dei Sami e l'immensa statua del re Gustav Vasa che troneggia nel grande salone alto 24 metri e lungo più di 120 metri !

E domani è Julafton, giorno di festa per tutta la Svezia !

![img](http://1.bp.blogspot.com/_DMCeUNlrHns/SzKhlYDrOAI/AAAAAAAAAvY/_hJp76at0bg/s400/inpalla.jpg)

![img](http://4.bp.blogspot.com/_DMCeUNlrHns/SzKhdj81rUI/AAAAAAAAAvQ/dFLJZm77gmY/s400/vasa.jpg)

*[original article](http://onewaytosweden.blogspot.it/2009/12/gita-stoccolma.html)*


##Buon Natale
Da una Norrköping alle prese con una nuova nevicata inviamo a tutti i nostri lettori vicini e lontani un augurio di Buon Natale o come si dice da queste parti... God Jul.

![img](http://4.bp.blogspot.com/_DMCeUNlrHns/SzR4c906duI/AAAAAAAAAvg/XhIhDdv2Auw/s400/Natale2009.jpg)

*[original article](http://onewaytosweden.blogspot.it/2009/12/buon-natale.html)*


##Un Natale in allegra compagnia
Quella di oggi sicuramente rimarrà una giornata ricca di ricordi soprattutto per i nostri genitori che durante queste feste ci hanno raggiunto qui in Svezia. Infatti oltre al pranzo di Natale interamente curato da me e Silvia (da noi gli ospiti sono Ospiti e non hanno diritto né di voto né di veto in cucina) e di cui tra poco vi parlerò, c'è stato anche un pomeriggio multiculturale in occasione del compleanno della nostra amica Marinella (chi si ricorda di quella coppia svedese che abita in riva al lago?); ma andiamo con ordine.

Per il pranzo odierno avevamo scelto di non esagerare ma di stare leggerini visto che nel pomeriggio era previsto quest'altro impegno. Così come antipasto abbiamo preparato salmone affumicato con dill adagiato su knäckebröd (il pane svedese), patate arroste al rosmarino, una bella insalata mista ed il piatto clou del giorno: arrosto di alce, ossia älgstek. Per la sua preparazione ci eravamo anche dotati dell'apposito termometro da infilare nel cuore del pezzo di carne per assicurarsi che la temperatura interna non superasse mai i 75°C. La parte "liquida" invece ha visto sul tavolo due bottiglie di vino italiano, un Verdicchio ed un Bardolino. Che dire, la cottura è stata perfetta e gli ospiti hanno gradito molto !

Nel pomeriggio, come anticipato, ci siamo trasferiti tutti e sei nella casa in riva al lago di Marinella che proprio oggi compiva gli anni. Ad aspettarci c'erano già parecchie persone, da una bellissima bimba di meno di due anni fino alla bisnonna di quasi novanta, passando da genitori, figli, mogli, mariti, compagne... quattro generazioni di persone. Alla fine attorno alla grande tavolata imbandita c'erano ben diciannove (19) invitati !!!

Così da una parte gli italiani e Marinella (che parla un ottimo italiano), in mezzo gli svedesi e dall'altro capo del tavolo un ragazzo neozelandese, passando per la bisnonna finlandese. Anche la tavola rispecchiava questa multiculturalità con piatti tipici di varie zone, dall'agnello sapientemente preparato dal figlio di Marinella, a dei contorni di verdure finlandesi, al salmone tipicamente svedese ma preparato in tre modi diversi (ci siamo anche appuntati un paio di ricette), fino ai dolci dove facevano bella mostra di sé una variante neozelandese della "trifle" inglese (la meglio nota zuppa inglese), dei micro dolcetti di cioccolato molto gustosi, un mega treccione a corona (tipico dolce natalizio svedese) ed i nostri rotolini di pasta brisé dolce alla marmellata di arance (preparati dalla Rosetta, la mamma di Silvia).

Mi è dispiaciuto solo rimanere astemio visto che dovevo riportare la Brontomacchina ed i suoi sei occupanti a casa; mi sono concesso solo l'assaggio di un po' di Glögg in versione alcolica all'arrivo (bevanda tipica natalizia). E' stato un pomeriggio veramente piacevole, dove tra un assaggio e l'altro si mescolavano perfettamente svedese, italiano, un po' di friulano, veneto ed inglese. Abbiamo persino assistito, su richiesta, ad un'esibizione di una danza tipica del popolo Maori, la Haka, resa famosa dagli All Blacks, la nazionale di rugby della Nuova Zelanda.

Per i nostri (ma anche per noi) è stato un genuino contatto con la vita privata di una bella e colorata famiglia svedese. Che bello avere degli amici così !

![img](http://4.bp.blogspot.com/_DMCeUNlrHns/SzUjNN5whqI/AAAAAAAAAvo/jMMqepyhi7o/s400/casa.jpg)

![img](http://3.bp.blogspot.com/_DMCeUNlrHns/SzUjSMZjgrI/AAAAAAAAAvw/pzRkOpJeSko/s400/marinella1.jpg)

*[original article](http://onewaytosweden.blogspot.it/2009/12/un-natale-in-allegra-compagnia.html)*


##Preparativi di fine anno
Mancano due giorni alla fine dell'anno, il nostro primo anno svedese. Lunedì i nostri genitori sono risaliti su un aereo della Ryanair e sono rientrati felici in Italia, contemporaneamente anche Innocent, Foxtrott e Rocket (i nomi in codice di Giulia, Marco e del piccolo Ricky) sono rientrati in Svezia dopo un'impegnativa settimana italiana.

Laura e Magnus hanno finalmente ricevuto il loro splendido regalo natalizio che hanno scelto di chiamare Robert-Olof. Domani sarà il compleanno della Nina la piccola di Francesco e Anastasia. Infine il 31 dicembre arriveranno i nostri prossimi ospiti, due miei amici d'infanzia, Marco e Silvia. Insomma un periodo piuttosto impegnativo...

Nel nostro "B&B casalingo" non c'è tregua, giusto il tempo di passare lenzuola, copri-piumini ed asciugamani in lavatrice ed asciugatrice, ed ecco che arrivano i nostri nuovi ospiti. Questi amici non sono nuovi all'esperienza svedese, tuttavia non sono mai venuti da queste parti in inverno. Sono molto curioso di come troveranno la nostra Norrköping, che a confronto della Milano in cui ora vivono e lavorano, sembrerà loro un paesello.

I preparativi per fine anno fervono ed ieri sera abbiamo studiato come organizzare quello che sarà per tutti noi il primo brindisi di nuovo anno in terra svedese. Il menù è quasi deciso oramai, come anche la location. Domani si provvederà all'acquisto dei liquidi e di questo se ne occuperanno i maschietti con un'apposita spedizione al Systembolaget (del cui esito ne parleremo in un post apposito).

Per il resto il tempo si è messo per qualche giorno al bello, ma ovviamente con il ritorno del sole anche le temperature sono calate. Per oggi ci siamo limitati a -8°C rimasti pressoché costanti durante tutto il giorno, che comunque se confrontati rispetto ai -34°C delle montagne del centro del paese rimangono ancora accettabili.

Da domani però il termometro scenderà ancora e per il "nyårsafton", ossia l'ultimo giorno dell'anno, sono previsti valori tra i -14°C e i -18°C; per la tradizionale passeggiata pomeridiana in città dovremo dotarci di termos di the caldo o glögg ! E poi per capodanno è previsto l'arrivo di nuova neve... jättebra !

![img](http://4.bp.blogspot.com/_DMCeUNlrHns/SzoxWOH_G0I/AAAAAAAAAwA/sUXD97efggs/s400/lavatrice.jpg)

![img](http://3.bp.blogspot.com/_DMCeUNlrHns/Szoxd6_f9qI/AAAAAAAAAwI/ZSrf8wTkS8Q/s400/menu.gif)

*[original article](http://onewaytosweden.blogspot.it/2009/12/preparativi-di-fine-anno.html)*


##Il tempio della perdizione
Come anticipato ieri, oggi è giunto il momento di provvedere alla scorta di liquidi per il "cenone" di fine anno. Marco, vista l'occasione, ha deciso di sacrificare un Barbera ed un Martini della sua preziosa collezione di prodotti italiani. Per completare però gli abbinamenti di vini al cibo che si è deciso di preparare per domani sera, oggi i tre maschietti (io, Foxtrott e Rocket) abbiamo fatto spese al Systembolaget.

Forse non tutti sanno che il Systembolaget è l'unico negozio in tutta la Svezia (istituito nel 1955) in cui è possibile acquistare, solo se almeno ventenni, le bevande alcoliche, ossia tutte quelle che superano i 3,5%. Ma di questo parleremo tra poco.Prima di tutto va segnalato per dover di cronaca un fatto: un paio di sere fa, mentre affrontavamo la questione del menù e della nostra futura spedizione al "System" le nostre mogli ci sconsigliavano vivamente di portare con noi il piccolo Rocket in passeggino. A sentir loro non ci avrebbero consentito l'acquisto di nessuna bottiglia proprio per la presenza del piccolo. Questa loro convinzione derivava dall'esperienza. Infatti proprio loro avevano letto sul giornale di una giovane zia con nipote poco più che ventenne (ma che ne dimostrava di meno) alla quale era stato negato l'acquisto di alcune birre perché la ragazza non aveva con sé un documento che provasse la sua vera età. Il timore della cassiera era che la zia acquistasse le birre per conto della "troppo giovane" nipote. Per noi è qualcosa di incomprensibile a primo acchito...Noi ovviamente abbiamo tentato comunque e ci è andata bene: la cassiera evidentemente deve aver creduto il piccolo Ricky addormentato nel passeggino, troppo piccolo per rischiare di ricevere un biberon al Pinot Grigio ! In compenso curiosando tra gli scaffali ci siamo riforniti di diverse bottiglie di vino, alcuni bianchi ed un rosso, tutti prodotti italiani (Marco ha ancora il gusto sintonizzato sui vini italiani).Andare al System è un rito, perché è come entrare in un tempio della perdizione... c'è solo da divertirsi: i vini sono tutti classificati in base alle nazionalità ed al prezzo, tutti perfettamente schierati sugli scaffali. Qualche lettore si chiederà quanto costa il vino in Svezia. Possiamo dire tranquillamente che non ci sono grandi differenze, diciamo che si trovano degli ottimi DOC italiani anche a 60-70 kr a bottiglia (6-7 euro). La differenza, se c'è, è di un euro... cosa diversa per i super alcolici che, nonostante non ne facciamo uso, abbiamo trovato parecchio più cari.Da quando siamo qui in Svezia le mie abitudini relative al vino sono cambiate. In Veneto ero abituato a bere più o meno i vini della zona perché molto spesso li si comprava direttamente dalla cantina produttrice. Qui non ci sono più le cantine (purtroppo) ma c'è un altro vantaggio: si ha la possibilità di assaggiare vini che provengono da tutto il mondo.E così bottiglia dopo bottiglia ci si può sbizzarrire tra i prodotti del Sud Africa, della California, del Cile, dell'Australia, dell'Ungheria... e devo dire che questa è stata una bella sorpresa. Se poi parliamo di birre c'è solo l'imbarazzo della scelta: pareti intere di lattine di tutti i tipi ! Anche per la birra infatti vale la stessa restrizione del vino. Niente birra al supermercato sopra ai 3.5%.Quello di cui però occorre tener ben presente quando si va al Systembolaget sono gli orari di apertura dei negozi. Durante i giorni feriali in città l'orario di chiusura è fissato alle 19, il sabato pomeriggio alle 15, domenica tutto chiuso; questo implica organizzazione. Devi prevedere il consumo del weekend oppure avere delle belle scorte ! Anche qui l'organizzazione tipica svedese ha la sua dimostrazione pratica.Un'altra cosa che trovo spettacolare è il catalogo cartaceo o il sito internet del System. Ci si può trovare tutti i vini e tutte le bevande alcoliche che si possono immaginare, conditi da suggerimenti, ricette e notizie, una vera e propria miniera di informazioni. C'è anche un sistema informatico per abbinare i vini in base ai propri gusti (dolcezza, corposità, acidità), alla nazione, al prezzo, al contenuto alcolico e soprattutto... agli alimenti. Provare con i vini rossi qui.Il Systembolaget ha quindi dei fattori positivi e dei fattori negativi, ma tutto sommato, una volta che se ne comprende il funzionamento e la vera natura, a mio avviso perde tutti i connotati negativi. Alla fin fine se devo dare un giudizio, il pollice è all'insù.

Forse non tutti sanno che il Systembolaget è l'unico negozio in tutta la Svezia (istituito nel 1955) in cui è possibile acquistare, solo se almeno ventenni, le bevande alcoliche, ossia tutte quelle che superano i 3,5%. Ma di questo parleremo tra poco.

Prima di tutto va segnalato per dover di cronaca un fatto: un paio di sere fa, mentre affrontavamo la questione del menù e della nostra futura spedizione al "System" le nostre mogli ci sconsigliavano vivamente di portare con noi il piccolo Rocket in passeggino. A sentir loro non ci avrebbero consentito l'acquisto di nessuna bottiglia proprio per la presenza del piccolo. Questa loro convinzione derivava dall'esperienza. Infatti proprio loro avevano letto sul giornale di una giovane zia con nipote poco più che ventenne (ma che ne dimostrava di meno) alla quale era stato negato l'acquisto di alcune birre perché la ragazza non aveva con sé un documento che provasse la sua vera età. Il timore della cassiera era che la zia acquistasse le birre per conto della "troppo giovane" nipote. Per noi è qualcosa di incomprensibile a primo acchito...

Noi ovviamente abbiamo tentato comunque e ci è andata bene: la cassiera evidentemente deve aver creduto il piccolo Ricky addormentato nel passeggino, troppo piccolo per rischiare di ricevere un biberon al Pinot Grigio ! In compenso curiosando tra gli scaffali ci siamo riforniti di diverse bottiglie di vino, alcuni bianchi ed un rosso, tutti prodotti italiani (Marco ha ancora il gusto sintonizzato sui vini italiani).

Andare al System è un rito, perché è come entrare in un tempio della perdizione... c'è solo da divertirsi: i vini sono tutti classificati in base alle nazionalità ed al prezzo, tutti perfettamente schierati sugli scaffali. Qualche lettore si chiederà quanto costa il vino in Svezia. Possiamo dire tranquillamente che non ci sono grandi differenze, diciamo che si trovano degli ottimi DOC italiani anche a 60-70 kr a bottiglia (6-7 euro). La differenza, se c'è, è di un euro... cosa diversa per i super alcolici che, nonostante non ne facciamo uso, abbiamo trovato parecchio più cari.

Da quando siamo qui in Svezia le mie abitudini relative al vino sono cambiate. In Veneto ero abituato a bere più o meno i vini della zona perché molto spesso li si comprava direttamente dalla cantina produttrice. Qui non ci sono più le cantine (purtroppo) ma c'è un altro vantaggio: si ha la possibilità di assaggiare vini che provengono da tutto il mondo.

E così bottiglia dopo bottiglia ci si può sbizzarrire tra i prodotti del Sud Africa, della California, del Cile, dell'Australia, dell'Ungheria... e devo dire che questa è stata una bella sorpresa. Se poi parliamo di birre c'è solo l'imbarazzo della scelta: pareti intere di lattine di tutti i tipi ! Anche per la birra infatti vale la stessa restrizione del vino. Niente birra al supermercato sopra ai 3.5%.

Quello di cui però occorre tener ben presente quando si va al Systembolaget sono gli orari di apertura dei negozi. Durante i giorni feriali in città l'orario di chiusura è fissato alle 19, il sabato pomeriggio alle 15, domenica tutto chiuso; questo implica organizzazione. Devi prevedere il consumo del weekend oppure avere delle belle scorte ! Anche qui l'organizzazione tipica svedese ha la sua dimostrazione pratica.

Un'altra cosa che trovo spettacolare è il catalogo cartaceo o il sito internet del System. Ci si può trovare tutti i vini e tutte le bevande alcoliche che si possono immaginare, conditi da suggerimenti, ricette e notizie, una vera e propria miniera di informazioni. C'è anche un sistema informatico per abbinare i vini in base ai propri gusti (dolcezza, corposità, acidità), alla nazione, al prezzo, al contenuto alcolico e soprattutto... agli alimenti. Provare con i vini rossi qui.

Il Systembolaget ha quindi dei fattori positivi e dei fattori negativi, ma tutto sommato, una volta che se ne comprende il funzionamento e la vera natura, a mio avviso perde tutti i connotati negativi. Alla fin fine se devo dare un giudizio, il pollice è all'insù.

![img](http://4.bp.blogspot.com/_DMCeUNlrHns/SzpFluO9tAI/AAAAAAAAAwY/F2Vy9-15ACk/s400/system.jpg)

![img](http://4.bp.blogspot.com/_DMCeUNlrHns/SzpFcfFuGlI/AAAAAAAAAwQ/_WDsCfWn0aI/s400/vino.jpg)

![img](http://2.bp.blogspot.com/_DMCeUNlrHns/SzpFsNX9mmI/AAAAAAAAAwg/eHx26ZlAfZI/s400/cibi.gif)

*[original article](http://onewaytosweden.blogspot.it/2009/12/il-tempio-della-perdizione.html)*


##Clima siberiano
In questi giorni, in cui la temperatura è scesa di parecchio e le massime non superano i -8°C, il paesaggio di Norrköping, soprattutto in periferia, sembra abbastanza "siberiano". Questo ovviamente agli occhi di chi, come noi, è abituato ad inverni miti e piovosi più che nevosi o meglio ghiacciati.

E ieri sera, mentre eravamo ospiti da Francesco e Nastya per i festeggiamenti dei tre anni della piccola Nina, abbiamo avuto modo di parlare proprio di Russia visto che Nastya è originaria di una città ad ottocento chilometri ad est di Mosca dove le temperature scendono anche di più, e tra gli argomenti di conversazione, viste le rigide temperature della serata (da -18°C a -15°C) che ci hanno imposto un'accurata operazione di sbrinamento dei vetri dell'auto della Giulia, si è parlato appunto di freddo.

Così ci è stato raccontato del "frigorifero Kruscev", un'invenzione a noi del tutto sconosciuta, per avere il massimo risultato con il minimo sforzo:  negli spessi muri di diverse decine di centimetri veniva ricavato una specie di nicchia sul lato interno del muro lasciando solo un piccolo spessore di muro a separare l'ambiente esterno. Poi veniva tolto un mattone lasciando aperto un buco corrispondente alla dimensione dello stesso mattone. In questo modo l'inserimento del mattone nel buco faceva da regolatore della temperatura del frigo !

Ne abbiamo avuta una dimostrazione pratica proprio ieri sera quando un paio di bevande che erano state lasciate qualche minuto di troppo in terrazzo sono state riportate in casa trasformate in speciali bottiglie antigravitarie !

Una delle due bottiglie antigravitarie era il famoso Julmust. Questa è una bevanda tipica svedese che si vende nel tempo natalizio, creata nel 1910 come bevanda non alcolica alternativa alla birra. E' fatta principalmente da acqua gasata, zucchero, estratto di luppolo e di malto, spezie e caramello. Il luppolo e il malto donano alla bevanda un gusto che ricorda un po' quello della birra anche se più dolce, tuttavia non essendo fermentata non contiene appunto l'alcol.  Sapore per i nostri gusti un po' troppo dolciastro (qui in Svezia hanno un po' la fissa di mettere zucchero dappertutto, anche nel pane e nei salumi - bleah !)

Natsya ci ha anche sfatato quella che per noi era una leggenda metropolitana. Forse anche qualcuno di voi aveva sentito delle automobili che nei posti più freddi della Russia d'inverno venivano tenute sempre accese anche di notte. Ebbene sembra che si tratti proprio di leggenda. In compenso ci è stato raccontato dei metodi non proprio ortodossi di scaldare il motore come l'uso di fornello a gas tipo da campeggi o i secchi di acqua bollente.

Silvia e Giulia sono molto affascinate dai racconti di Natsya e scommetterei anche qualcosa che Silvia voglia, prima o poi, iniziare lo studio del russo !!

![img](http://2.bp.blogspot.com/_DMCeUNlrHns/SzxrxzKcdII/AAAAAAAAAww/lXDaDorJKRs/s400/cocagelata.jpg)

![img](http://2.bp.blogspot.com/_DMCeUNlrHns/Szxr3taV2JI/AAAAAAAAAw4/PJ8fmJilb2E/s400/julmust.jpg)

*[original article](http://onewaytosweden.blogspot.it/2009/12/clima-siberiano.html)*


##3..2...1... Auguri !
Eccoci arrivati al 2010... una decade che per noi inizia in terra straniera, una terra che piano piano sta entrando nei nostri cuori e nelle nostre abitudini.

Ieri sera abbiamo festeggiato circondati da amici vicini e lontani ma che si sono tuffati nell'artica Svezia di questi giorni per passare con noi alcuni giorni di festa. Prima di arrivare al cenone di fine anno c'è stato anche il tempo per partecipare con Marco e Silvia, appena giunti in città con un volo Ryanair, alla mitica Nyårspromenaden. Si tratta della tradizionale passeggiata di fine anno: una lunghissima fiaccolata attraverso i luoghi più suggestivi della città, lungo l'Industrilandskapet, gli scorci più belli del paesaggio industriale per cui Norrköping è famosa.

Nelle ultime luci del pomeriggio, mentre il buio e il freddo avvolgevano tutto e tutti, solo le fiaccole a mano e le candele disposte lungo il percorso rimanevano a riscaldare l'atmosfera assieme alle 30-40.000 persone lungo il percorso. E' stato proprio una bella esperienza, ulteriormente riscaldata da glögg e pepparkakor offerti all'Arbetetsmuseum.

Al rientro poi ci siamo dedicati alla preparazione del cenone di fine anno iniziato all'insegna del mitico Spritz all'Aperol padovano. Tra renna, alce e sopressa siamo così giunti al countdown scandito in svedese fino allo scoccare della mezzanotte. I fuochi d'artificio hanno illuminato la serata mentre noi brindavamo e gustavamo la splendida torta "ricamata" da Nastya.

Gott Nytt År önskar Silvia, Gabriele, Giulia, Marco, Riccardo, Nastya, Francesco, Nina, Silvia och Marco !

Gott Nytt År önskar Silvia, Gabriele, Giulia, Marco, Riccardo, Nastya, Francesco, Nina, Silvia och Marco !

Gott Nytt År önskar Silvia, Gabriele, Giulia, Marco, Riccardo, Nastya, Francesco, Nina, Silvia och Marco !

![img](http://3.bp.blogspot.com/_DMCeUNlrHns/Sz3TDW4W2VI/AAAAAAAAAxA/fmCfrDbDMPE/s400/fiaccolata.jpg)

![img](http://4.bp.blogspot.com/_DMCeUNlrHns/Sz3TLfdf1PI/AAAAAAAAAxI/L5deW43QDqc/s400/lastoftheyear.jpg)

![img](http://4.bp.blogspot.com/_bRAFJVmBu9U/Sz3LBCnASXI/AAAAAAAAAM8/-vZlVd6fUrM/s320/Rudi_la_renna.jpg)

*[original article](http://onewaytosweden.blogspot.it/2010/01/321-auguri.html)*


##Un "caldo" inizio d'anno
Per iniziare bene l'anno nuovo all'insegna del benessere e del relax abbiamo deciso ieri di sperimentare una "facility" presente nel nostro complesso edilizio e di cui i condomini possono usufruire gratuitamente: la sauna, in svedese bastu (la parola deriva dalla contrazione di "badstuga" ovvero stanza per il bagno). La giornata, meteorologicamente parlando, si presentava perfetta per l'occasione,  -8°C e neve fuori: e così, dopo una bella passeggiata di un paio d'ore all'aperto, siamo tornati a casa infreddoliti al punto giusto per sorseggiare un bel the caldo e scendere in sauna a riscaldarci le ossa.

Mentre in Italia la presenza di una sauna è considerata qualcosa di piuttosto esclusivo, qui è abbastanza comune, ed è presente in parecchie case private nonchè in moltissimi condomini (anche nel nostro, di proprietà del comune !) dove l'uso è condiviso dai condomini e il proprio turno va prenotato in un'apposita bacheca o via internet.

Il locale nel nostro caso è situato al piano terra dello stabile di fronte al nostro (quello dove abitano Marco e Giulia) e consiste in un'anticamera dotata di cucina, divanetti, tavolino, e poi in uno spogliatoio, un WC, due docce e il locale sauna vero e proprio, il tutto molto simile a questo:

Dopo la sauna  avremmo dovuto concludere con una bella rotolata sulla neve (ieri fresca) ma, pavide (e non ancora vichinghizzate al punto giusto) ci siamo accontentate di una doccia freschina per concludere con una dormitina sul divano di casa. L'esperienza è stata proprio piacevole, e sicuramente la ripeteremo. E chissà, magari la prossima estate sperimenteremo anche un altro tipo di bastu, quella sull'acqua (con tuffo finale nel lago !)

![img](http://4.bp.blogspot.com/_bRAFJVmBu9U/Sz5RrDIHg8I/AAAAAAAAANE/ULxy2IjvLto/s320/_bastu2.jpg)

![img](http://4.bp.blogspot.com/_bRAFJVmBu9U/Sz5RvSpO2mI/AAAAAAAAANM/TykSBjnTzy8/s320/_bastu1.jpg)

![img](http://1.bp.blogspot.com/_bRAFJVmBu9U/Sz5R1M8YRpI/AAAAAAAAANU/tdvWab_COuQ/s320/bastuflotte6m.jpg)

*[original article](http://onewaytosweden.blogspot.it/2010/01/un-caldo-inizio-danno.html)*


##Come sfruttare un lago ghiacciato
Anche gli ultimi ospiti ormai sono sulla via del ritorno. Queste feste hanno rappresentato sicuramente un periodo impegnativo dal punto di vista organizzativo e di "presenza sul campo", tuttavia è stato senza ombra di dubbio per me e Silvia il Natale più bello degli ultimi anni.

L'ultima in ordine di tempo è stata una breve escursione sul lago Roxen ghiacciato nei pressi delle chiuse di Berg seguita da una cena a casa di amici svedesi. Che impressione vedere le "chiuse semi aperte" intrappolate nella morsa del ghiaccio. Sembrava quasi impossibile pensare a quest'estate quando la gente prendeva il sole distesa sui prati verdi d'erba e qualcuno si tuffava persino nei bacini pieni d'acqua tra uno sbarramento ed il successivo...

Camminare sul lago ghiacciato è un must, come anche pattinare anche se non abbiamo ancora avuto l'occasione di provare... ma c'è qualcuno che osa anche di più. Volete sapere chi? Ovviamente i nostri "speciali" amici svedesi di Linköping: Anna e Martin, quelli del giro dell'Atlantico in barca a vela, per chi non si ricordasse.

Anna e Martin per il giorno dopo il primo dell'anno ci hanno invitato per un Julbord a casa loro e noi, i nostri ospiti, Marco, Giulia e pupo non abbiamo perso l'ottima occasione per provare del cibo tipico del periodo natalizio sapientemente da loro preparato. Come qualcuno forse si ricorderà i nostri amici abitano in una casa in riva al lago Roxen.

Sapete cosa c'è parcheggiato fuori dalla finestra di casa oltre alla macchina? Un piccolo aereo, normale no? Beh volete sapere cosa hanno combinato quei due la mattina prima di mettersi al lavoro per prepararci lo Julbord? Un volo in aereo con partenza ed arrivo dal lago dietro casa !!! A testimonianza di ciò ci hanno mostrato le foto ed ovviamente non potevamo che rimanere a bocca aperta increduli... ovviamente prima di utilizzare la speciale pista, avevano effettuato un'ispezione sul posto al fine di verificare con l'apposita trivella lo spessore del ghiaccio sul luogo prescelto per l'atterraggio: e 25 centimetri di ghiaccio sono bastati.

Il resto del pomeriggio lo abbiamo passato al calduccio, mentre fuori dalla casa in legno rosso la temperatura scendeva fino ai -11°C e le candeline protette da un paio di geniali involucri di ghiaccio riscaldavano tremolanti l'atmosfera (in pratica avevano messo dell'acqua a congelare in un secchio per qualche decina di minuti in modo tale che, una volta rimossa l'acqua non solidificata e creato un buco sul lato superiore, rimanesse un involucro di ghiaccio a proteggere la debole fiamma della candelina).

Un'atmosfera appunto romantica nella quale consumare assaggino dopo assaggino tutte le prelibatezze che ci sono state preparate appositamente, il tutto accompagnato da Julmust, birra e speciali bottigliette con delle "grappette" sui 28% da consumare in due sorsi dopo appositi brevi canti di brindisi in svedese.

Che dire... un'altra splendida giornata a coronare queste vacanze che sono state veramente natalizie!

![img](http://1.bp.blogspot.com/_DMCeUNlrHns/S0HSwUfYJGI/AAAAAAAAAxY/-ZluZk1AOE0/s400/roxenlagoberg.jpg)

![img](http://4.bp.blogspot.com/_DMCeUNlrHns/S0LxvMQ7T4I/AAAAAAAAAyo/KEepoy0Sm4s/s400/aereo.jpg)

![img](http://2.bp.blogspot.com/_DMCeUNlrHns/S0HSpNG-78I/AAAAAAAAAxQ/sq-P5rPCRAo/s400/tavolata.jpg)

*[original article](http://onewaytosweden.blogspot.it/2010/01/come-sfruttare-un-lago-ghiacciato.html)*


##Vergognosamente oltre i 110 !
Li aspettavamo da tempo i risultati del TOEFL, da quel sabato pomeriggio di dicembre in cui sfiniti dal famoso test di inglese, tornammo a casa da Stoccolma sotto una bufera di neve. Finalmente oggi sono arrivati i tanto attesi risultati. Tenendo in considerazione che il massimo del punteggio è 120, mentre il punteggio richiesto per l'accesso all'università è 79, è necessario premettere che io e la Silvia avevamo fatto una scommessa: se Silvia avesse preso più di 100 non avrebbe mangiato più cioccolato per un mese. Da parte mia, poi, non vi era alcuna speranza di competere con lei visto che notoriamente il suo inglese è molto buono: la mia vera sfida era con il test vero e proprio.

Nei giorni precedenti il test avevo cercato di leggere ed ascoltare il maggior numero di cose possibili in lingua inglese e pochi giorni prima avevo fissato il mio obiettivo a 90, mentre Silvia non aveva avuto il tempo di prepararsi se non il giorno prima dell'esame. 

Da questo eravamo usciti distrutti, specie per la difficoltà di mantenere la concentrazione per oltre quattro ore, ma anche contenti, seppur avessi personalmente trovato il test più difficile rispetto ai possibili esempi che si possono trovare qui e là sul web.

Ebbene... Silvia ha perso la sua scommessa in quanto ha superato "vergognosamente" i 110 e, anche se ha perso, sarà praticamente impossibile tenerla lontana dal suo amato cioccolato... Ma anche io ho vinto la mia scommessa personale superando il test con quasi 100 punti.

Tutto bene quel che finisce bene ! Adesso non ci resta che completare l'application per la nostra università, che ci vedrà impegnati nel prossimo agosto... maggiori dettagli prossimamente !

![img](http://1.bp.blogspot.com/_DMCeUNlrHns/S0IU0QinBwI/AAAAAAAAAxg/ApnrI-izGxk/s400/winner.gif)

*[original article](http://onewaytosweden.blogspot.it/2010/01/vergognosamente-oltre-i-110.html)*


##Swedish hero
E' da un po' che anche noi ci sentiamo dei piccoli eroi svedesi, in pratica da quando siamo sbarcati nel Grande Nord... ma oggi è giunto il momento di svelarlo al mondo intero !

Gustatevi il video (alta definizione - definizione normale) che ci hanno dedicato. Ecco un'anteprima della notizia... 

Non è solo una questione di regole... ma anche di contenuti. Perché la RAI in Italia non pensa a qualcosa di carino e diverso dal solito sia per "stimolare" i contribuenti tutti a pagare il canone ma soprattutto per aumentare il livello qualitativo dei contenuti del palinsesto grazie al denaro dei contribuenti ? Il canone qui lo pagano praticamente tutti, ma a fronte della spesa c'è una TV di stato che, a nostro parere, non solo è di buona qualità e apolitica, ma anche senza pubblicità.

Ed anche noi abbiamo fatto la nostra parte...

![img](http://2.bp.blogspot.com/_DMCeUNlrHns/S0IqamaLRmI/AAAAAAAAAyY/BBeeefiaekQ/s400/video05.jpg)

![img](http://2.bp.blogspot.com/_DMCeUNlrHns/S0Iqejsvd3I/AAAAAAAAAyg/rniu2h_h9OA/s400/video06.jpg)

![img](http://4.bp.blogspot.com/_DMCeUNlrHns/S0IpyqMpyuI/AAAAAAAAAyQ/FyI1SFTYuh8/s400/video04.jpg)

*[original article](http://onewaytosweden.blogspot.it/2010/01/swedish-hero.html)*


##Neve e ghiaccio
Da ieri pomeriggio la neve è caduta copiosa per diverse ore con una temperatura inferiore ai -10°C. Durante la giornata di festa, mentre ne ne stavo appollaiato sulla finestra di casa a guardare la neve che cadeva incantato come un bambino, pochissime erano le persone che uscivano alla scoperto sfidando le intemperie. Fiocco dopo fiocco, ora dopo ora, prima di andare a dormire c'erano ormai quasi dieci centimetri al suolo e grazie al fatto che nessun mezzo spazzaneve era ancora passato nei vialetti pedonali sotto casa, tutto era immacolato.

Stanotte però alle cinque e pochi minuti è arrivata la piccola ruspa e in due e due quattro ha riportato i vialetti al loro stato naturale: uno strato di ghiaccio e neve compatto con sassolini sparsi sopra che permette a tutti di camminare più o meno agevolmente, comprese le vecchiette con il rollator.

In città però ieri ci sono stati dei disagi dovuti alla nevicata visto che la neve compattata dal passaggio dei mezzi si è rivelata piuttosto scivolosa. Come effetti però solo un paio incidenti senza feriti gravi e l'interruzione del servizio del tram per un po' di ore. Quando nevica ho comunque osservato che la gente tende a guidare in generale con più prudenza e più piano, anche se poi esistono sempre le eccezioni: più di qualche volta in partenza dai semafori qualcuno non perde l'occasione per partire sgommando o per fare una curva in allegria; in fin dei conti ci sarà pure un motivo per cui gli scandinavi nei rally non se la cavano poi così male....

Le gomme chiodate, che qui mi sembrano siano montate in almeno metà delle automobili circolanti, rimangono l'unica soluzione valida per evitare brutti scivoloni sul ghiaccio. Tempo fa anche noi avevamo provato cosa significa frenare (seppur dolcemente) sopra un'insidiosa lastra di ghiaccio nascosta: la bassa velocità e l'assenza di traffico avevano comunque garantito un esito positivo al piccolo inconveniente.

Intanto a Soderköping, un paese pochi chilometri a sud-est di Norrköping, hanno trovato il modo di sfruttare il ghiaccio. Il freddo abbondante di quest'inverno ha permesso il formarsi di uno spesso strato di ghiaccio nei piccoli laghi e nei canali. E come i nostri vecchi lettori sapranno, a Soderköping c'è il Göta Kanal, destinazione di molte gite estive in bicicletta.

L'amministrazione comunale si sta dando da fare per liberare la superficie del canale dalla neve e rendere quindi l'intero tratto da Soderköping fino alla chiusa di Mem sul mare, una pista per il pattinaggio lunga poco più di quattro chilometri. Abbiamo pronta la prossima avventura...

![img](http://1.bp.blogspot.com/_DMCeUNlrHns/S0Weu0jS2zI/AAAAAAAAAyw/EceHmgNbN0c/s400/dubbd%C3%A4ck.jpg)

*[original article](http://onewaytosweden.blogspot.it/2010/01/neve-e-ghiaccio.html)*


##Nel cuore dell'inverno
Tra meno di ventriquattro ore rientreremo in Italia dopo oltre quattro mesi di sola Svezia. Che dire... le feste natalizie sono state bellissime, il tempo meteorologico ancor di più, freddo e neve a più riprese. E proprio ieri si è registrata la temperatura più bassa di tutto l'inverno nel nord della Svezia con -41°C, si avete letto bene...

Tanto per cambiare, dopo la bella giornata di sole di ieri, stamattina nevica ancora, ormai siamo quasi dipendenti... non ne possiamo fare più a meno. Mi stavo chiedendo da quanto tempo le temperature non salgono sopra lo zero... una rapida occhiata a qualche dato e la risposta è: da metà dicembre (a parte qualche ora in un paio di occasioni in cui ci sono stati +1/2°C). 

Ma ora sia già all'inizio di gennaio, nel cuore dell'inverno, e quando il cielo è sereno al tramonto (come ieri pomeriggio) ci si accorge che il giorno più buio è ormai alle spalle e si stanno già guadagnando qualche minuto di luce in più. Devo quindi dire che la tanto millantata questione del buio non è poi stata così tragica (alla nostra latitudine di 59°), anzi.... penso che sia quasi più fastidioso il sole d'estate quando la notte non arriva mai e cerchi in tutti i modi di fare buio in camera da letto.Anche al freddo ci si abitua, basta vestirsi bene, cappello sempre in testa e guanti onnipresenti. Quelle che si abituano di meno sono le auto. Stamattina ho tolto la batteria al Discovery (che dorme all'addiaccio ogni notte) visto che per una decina di giorni nessuno gli darà vita; in questo modo evito di ritrovarmelo "dead" quando rientreremo. Questa volta per il tragitto casa-aeroporto abbiamo optato per il Flygbussarna, il servizio di autobus; l'unico svantaggio è che dovremo fare una levataccia alle 4 del mattino !

Ma ora sia già all'inizio di gennaio, nel cuore dell'inverno, e quando il cielo è sereno al tramonto (come ieri pomeriggio) ci si accorge che il giorno più buio è ormai alle spalle e si stanno già guadagnando qualche minuto di luce in più. Devo quindi dire che la tanto millantata questione del buio non è poi stata così tragica (alla nostra latitudine di 59°), anzi.... penso che sia quasi più fastidioso il sole d'estate quando la notte non arriva mai e cerchi in tutti i modi di fare buio in camera da letto.

Anche al freddo ci si abitua, basta vestirsi bene, cappello sempre in testa e guanti onnipresenti. Quelle che si abituano di meno sono le auto. Stamattina ho tolto la batteria al Discovery (che dorme all'addiaccio ogni notte) visto che per una decina di giorni nessuno gli darà vita; in questo modo evito di ritrovarmelo "dead" quando rientreremo. Questa volta per il tragitto casa-aeroporto abbiamo optato per il Flygbussarna, il servizio di autobus; l'unico svantaggio è che dovremo fare una levataccia alle 4 del mattino !

![img](http://1.bp.blogspot.com/_DMCeUNlrHns/S0b64Ct8DuI/AAAAAAAAAy4/Q1VCakiiseY/s400/Batteria.jpg)

*[original article](http://onewaytosweden.blogspot.it/2010/01/nel-cuore-dellinverno.html)*


##Ritorno in Italia
Eccoci qui, nell'umida pianura padano-veneta, con uno sbalzo termico di circa 30°C da quando siamo partiti ieri mattina da casa. Eh sì, perchè quando abbiamo messo il naso fuori casa alle 4.15 del mattino per salire sul taxi che ci avrebbe portato in stazione, la colonnina di mercurio segnava -24°C ! E dopo un'attesa di 20 minuti alla fermata del Flygbuss, abbiamo iniziato la tratta bus+aereo+A4 che finalmente ci ha portato in terra italica, dove ci aspettava il diluvio universale e una temperatura di 6°C. All'arrivo la sensazione, almeno per quanto mi riguarda, è stata quella di completo spaesamento: troppo umido, troppa gente, troppo traffico, addirittura mi sembrava che mio padre (notoriamente morigerato al volante) guidasse come un pazzo da quante macchine gli stavano vicino. E questo dopo soli 6 mesi di Svezia. Non mi immagino come potevano sentirsi gli emigranti che 40 anni fa andarono in Australia o nelle America e tornarono in Italia 10 o 20 anni dopo essere partiti trovando del tutto cambiato ciò che avevano lasciato... 

Con il nostro arrivo in Italia è iniziata una serrata lista di impegni che ci lascerà poco tempo per oziare: a parte le visite a parenti, amici ed ex-colleghi, anche qualche incombenza burocratica (la Brontolina dovrà essere "sbattezzata" in Italia e "ribattezzata" con targa svedese - dettagli seguiranno a breve sulla già complicata vicenda) ma soprattutto la tanto agognata vacanzina sciistica sulle Dolomiti che i nostri amici svedesi ci invidiano particolarmente. 

Sarà stata la stanchezza e lo scombussolamento del viaggio, o il pensiero di tutte le cose che dovremo fare il questi giorni, ma il tornare nella nostra ormai ex-casa in terra padovana mi ha messo un po' di tristezza: non pentimento per essercene andati - perchè mai come ora siamo convinti di aver fatto la scelta giusta - ma una sorta di malinconia che trasuda dai muri e dagli oggetti di una casa che si è amata, a cui sono legati tantissimi ricordi che passano attraverso la mente ad uno ad uno, limpidi come fossero ieri e carichi di sensazioni, profumi e musiche, dal primo giorno in cui in quest'appartamento siamo stati in due a quando in due abbiamo chiuso la porta dietro di noi per partire con la macchina carica alla volta della nostra nuova avventura.

*[original article](http://onewaytosweden.blogspot.it/2010/01/ritorno-in-italia.html)*


##Ecco cosa mi manca in Svezia
La nostra vacanzina italiana dopo essere iniziata nel segno di qualche visita a parenti, amici, ex colleghi con un paio di pizze serali, adesso ci concede qualche giorno di vero relax in montagna. Durante gli ultimi anni quando vivevamo in Italia eravamo sempre riusciti, nonostante i turni lavorativi dei weekend miei e di Silvia, a trascorrere qualche giorno sulle piste da sci. Così anche quest’anno ci siamo organizzati per spendere i nostri tre giorni bianchi sulle piste di casa.

Questa volta i nostri compagni di viaggio sono stati la sorella di Silvia e Daniele e la meta è stata la Val Gardena. Dopo una prima giornata all’insegna delle nuvole che comunque non ci hanno impedito di scaldare i muscoli, la giornata di giovedì è stata spettacolare. Un cielo blu intenso, un bel sole e delle temperature gradevoli (meno freddo di quanto l’inverno ci sta offrendo in Svezia) hanno fatto da contorno alla nostra Sellaronda arancio, ossia il giro dei quattro passi (Gardena, Campolongo, Pordoi e Sella).Il resto l’hanno fatto le Montagne, quelle con la M maiuscola; dal maestoso gruppo del Sella, al Sassongher, da Porta Vescovo al Sassolungo passando per il Sasso Pordoi. Montagne immense e magnifiche che quando si stagliano contro il blu del cielo in qualche punto sembrano che stiano quasi per caderti addosso. Ho scoperto qualcosa che mi manca in Svezia: le Dolomiti.

Sulle piste, grazie al periodo post-natalizio ed infrasettimanale niente folla, anzi possiamo dire che non abbiamo mai fatto coda. La cosa che mi ha più colpito però è stato sentir parlare tante lingue diverse, poco tedesco ed inglese ma molte lingue come polacco, croato e russo. I turisti dell’Europa orientale sono in questo periodo la maggioranza e molto meno spesso abbiamo sentito parlare qualche dialetto italiano. Pensate che ad Ortisei qualche ristorante ha anche i cartelloni fuori dal locale (dove di solito si trova scritto il menù del giorno) con le parole scritte in qualche lingua a noi sconosciuta e ne abbiamo trovato uno scritto persino in cirillico !

![img](http://1.bp.blogspot.com/_DMCeUNlrHns/S1W9w1VqtNI/AAAAAAAAAzg/hCgDGxLscj0/s400/sciatori.jpg)

*[original article](http://onewaytosweden.blogspot.it/2010/01/ecco-cosa-mi-manca-in-svezia.html)*


##Monòpoli
Quando si va in montagna spesso si rispolverano per le serate che seguono intense giornate sciistiche giochi di carte o altri passatempi da tavolo: noi questa volta avevamo scelto il Monopoli in edizione di almeno vent’anni fa. Quanti di voi non hanno giocato da piccoli (e chissà anche da grandi) a Monopoli? Io personalmente ho trascorso intere estati a giocarci con gli amici d’infanzia… quanti ricordi quando ti ritrovi ad aprire il tabellone e a riprendere in mano i cartellini delle varie vie… Vicolo Corto, Largo Augusto, Via Verdi, la Società Elettrica, le Stazioni, Viale dei Giardini e l’ambitissimo Parco della Vittoria i cosiddetti “viola”.

E poi gli Imprevisti, i segnalini “fuori moda” come il fiasco di vino, l’improbabile vaso di fiori ed il funghetto… dai… chi non si ricorda? E poi le ipoteche, gli scambi e le trattative serrate fino alla bancarotta dei primi giocatori. Per la prima serata la vittoria è stata sancita proprio dai viola che con i loro alberghi hanno determinato gioie e dolori dei giocatori. Per me la vacanza è anche questo: ritornare bambini per qualche ora, uscire dagli schemi quotidiani, vivere delle belle giornate spensierate…

![img](http://3.bp.blogspot.com/_DMCeUNlrHns/S1WK_TL6Y8I/AAAAAAAAAzA/pKVwn-1PbT8/s400/monopoli.jpg)

*[original article](http://onewaytosweden.blogspot.it/2010/01/monopoli.html)*


##Raccomandata italiana: chi l'ha vista?
Come saprete abbiamo passato alcuni giorni in Italia alcuni dei quali trascorsi tra amici, parenti e sulle piste da sci. Tutto è andato per il meglio, il nostro soggiorno è stato molto piacevole... alla fine però si sono messe in mezzo le Poste Italiane e qualcosa è cambiato...

Alcuni giorni prima del nostro arrivo, avevo ricevuto nella cassetta della posta italiana un avviso di ricezione di una raccomandata. Grazie a degli amici che si occupano gentilmente della nostra posta e che hanno una delega permanente al ritiro delle raccomandate, è iniziata la solita procedura per il recupero della raccomandata presso l'ufficio postale.

La nostra amica la prima volta è stata troppo solerte recandosi all'ufficio il giorno dopo il recapito dell'avviso (che tra l'altro non recava né il numero, né il mittente e neppure la provenienza) e si è vista rispondere che bisognava attendere un giorno in più.

Trascorse le 24 or,e al successivo tentativo la raccomandata non era ancora presente in ufficio e qui è iniziato l'incredibile balletto che stento ancora a credere. Dopo svariate telefonate e visite all'ufficio postale la nostra povera amica è riuscita a ricostruire il tragitto della raccomandata: Padova, Albignasego, Montegrotto Terme, Abano Terme, Padova, Milano... avete letto bene... che centra Milano???

Alla fine siamo riusciti a recuperare il codice della spedizione ed abbiamo capito che la raccomandata è partita da Padova l'11 gennaio e il 18 gennaio è stata inviata a Milano.

La raccomandata avrebbe dovuto essere consegnata a pochi chilometri dal punto di spedizione mentre ora si trova a 250 km di distanza...

Quando a Pasqua rientreremo in Italia e porteremo con noi Anna e Martin (i nostri amici svedesi) per una breve vacanza, penso proprio che faremo loro visitare i nostri uffici postali, facendo provare loro le brezza di un'interminabile coda agli sportelli allietata però dalla vista di phon, lettori dvd, libri e tutte le altre cavolate che è possibile acquistare in quegli uffici.

Nel frattempo la mia raccomandata viaggia, viaggia e attraversa l'Italia ad est ad ovest... chissà cosa mi potrebbe raccontare al suo arrivo se solo potesse parlare...

![img](http://2.bp.blogspot.com/_DMCeUNlrHns/S1Warxe_5PI/AAAAAAAAAzI/LxzCVd1424g/s400/raccomandata1.jpg)

*[original article](http://onewaytosweden.blogspot.it/2010/01/raccomandata-italiana-chi-lha-vista.html)*


##Euforico squilibrio
Quando venerdì scorsi ci siamo fermati alla baita “La Brancia” (in Val Badia) per rifocillare lo stomaco e rilassare le gambe dalle fatiche delle lunghe sciate siamo stati accolti da una musica a noi familiare. L’orario un po’ tardo e la bellissima giornata di sole ci hanno garantito un posto al sole sulle panche in esterno e l’assenza di commensali.

Così, tra il cameriere buontempone, la musica ad alto volume, wurstel, patatine e birra, presto l’atmosfera si è rallegrata parecchio e la piccola compagnia ha iniziato a dare qualche segno di “euforico squilibrio”. Indovinate dal video di che canzone si tratta !

La musica degli Abba, il famoso gruppo pop svedese, ci ha accompagnato un po’ sempre durante la nostra avventura in Svezia e risentire in cima ad una montagna le stesse canzoni che sono state fedeli compagni di viaggio nel primo trasloco in automobile a Pasqua 2009, è stata proprio una bella sorpresa !

![img](http://2.bp.blogspot.com/_DMCeUNlrHns/S1cCnHJo08I/AAAAAAAAAzo/eIzWe-Ft4Ik/s400/patatewurstelbirra.jpg)

*[original article](http://onewaytosweden.blogspot.it/2010/01/euforico-squilibrio.html)*


##Ospiti a Radio24
Dopo la pubblicazione di un articolo di Silvia su "Fuga dei Talenti" curato da Sergio Nava giovane voce di Radio24, siamo stati contattati dalla redazione della trasmissione radiofonica "Giovani talenti" la cui prima puntata andrà in onda sabato prossimo.

La nostra storia è interessata alla redazione e così Silvia sarà la "main guest" della trasmissione di sabato 30 gennaio 2010, alle ore 15. Anche il sottoscritto avrà qualche minuto di gloria con un intervento nella seconda parte della trasmissione.

Che dire... per noi è una bella soddisfazione, adesso non rimane altro che prepararsi bene per l'appuntamento che ci aspetta. E "One way to Sweden", la nostra casa virtuale, ci accompagnerà nel racconto della nostra storia alla radio, perché è proprio grazie a questa casa virtuale e a voi, nostri ospiti e visitatori, che tra poco più di una settimana andremo in onda !

![img](http://4.bp.blogspot.com/_DMCeUNlrHns/S1eGTEEuMUI/AAAAAAAAAzw/nCSpwHE4aXk/s400/radio24.jpg)

*[original article](http://onewaytosweden.blogspot.it/2010/01/ospiti-radio24.html)*


##Un sabato sul ghiaccio
Quando stamattina Silvia al risveglio ha alzato la tendina oscurante in camera da letto, mi sono accorto che c'era qualcosa di diverso rispetto agli ultimi giorni. Cielo azzurro e sole splendente i cui raggi illuminavano radenti l'interno della camera... pochi minuti e mentre ci apprestavamo a fare colazione all'alba delle nove e mezzo (ebbene si oggi è sabato), il piano per la giornata era già fatto e non rimaneva altro che radunare tutta la truppa.

Così dopo un breve colloquio alla radio con Marco e Giulia ed una rapida chattata su Skype con Francesco e Nastya, infilate calzamaglie, cuffie e guanti siamo passati all'azione. In auto ci siamo spostati a Söderköping per verificare lo stato dello Göta Kanal che ovviamente risultava completamente ghiacciato ma purtroppo anche ricoperto di neve e quindi impraticabile. L'idea allora è stata quella di portarsi verso il mare a Mem, dove lo stesso canale finisce appunto nel Mar Baltico.

Per arrivare a Mem si percorre una strada in mezzo a qualche bosco e tanti prati, un nastro ghiacciato ed innevato che fa pensare alle immagini dei rally automobilistici che si vedono in televisione. Gli stessi prati che giusto sei mesi fa erano colorati di verde e di un bellissimo giallo donato dai fiori di colza, oggi erano bianchi, di un bianco accecante ed immacolato. I raggi del sole poi facevano brillare i cristalli di ghiaccio sulla superificie innevata come diamanti mentre in qualche punto un sottile strato di nebbiolina appena sollevatasi dai campi dava un ulteriore tocco di magia al paesaggio.

A Mem lo Göta Kanal era stato proprio "preparato" a dovere. Si, l'appellativo "preparato" gli si addice bene, perché era tirato come una pista da pattinaggio, con la differenza che la pista è lunga qualche chilometro e c'è un doppio senso di marcia. Sul posto un po' di gente, qualche macchina, poco più di una decina, quindi niente folla ovviamente, e tutti più o meno attrezzati.

Ovviamente il "must" sono gli appositi pattini lunghi "da ghiaccio ruvido" chiamati "skridskor" che si agganciano sotto le scarpe e che si usano in combinazione anche con delle racchette.

Oltre ai vari pattinatori di tutte le età c'erano anche quelli che si erano ingegnati per rendere l'escursione ancor più gradevole o portandosi dietro un cane o legandosi in vita uno slittino con a bordo uno o due bimbi. Ovviamente c'era anche il gruppetto di ragazzini alle prese con le mazze e il disco da hockey mentre attendevano che il barbecue a bordo canale si scaldasse; ma il premio di sportivi della giornata penso l'abbia vinto senza ombra di dubbio la giovane coppia con skridskor e carrozzina da spingere ! Robe da non credere!

Noi ci siamo limitati ad una lunga passeggiata con al traino gli slittini per Nina e Riccardo; passeggiata che comunque ci ha regalato una bellissima giornata all'aria aperta all'insegna della voglia di natura... in fin dei conti non è anche questo che ci mancava tanto in Italia?

![img](http://1.bp.blogspot.com/_DMCeUNlrHns/S1swdS0y79I/AAAAAAAAA0Q/UFzvzXHhYdQ/s400/paesaggiogotakanal.jpg)

![img](http://4.bp.blogspot.com/_DMCeUNlrHns/S1svyAFiZnI/AAAAAAAAA0A/hGQv0VqVtoM/s400/gotakanal.jpg)

![img](http://3.bp.blogspot.com/_DMCeUNlrHns/S1svGXbwVAI/AAAAAAAAAz4/EHjhB7-jdgg/s400/skridskor.jpg)

![img](http://4.bp.blogspot.com/_DMCeUNlrHns/S1svyXA5oMI/AAAAAAAAA0I/v1_7v7__CrY/s400/coppia.jpg)

*[original article](http://onewaytosweden.blogspot.it/2010/01/un-sabato-sul-ghiaccio.html)*


##Inter-Milan: un derby con birra e popcorn
Da quando sono qui in Svezia il mio modo di seguire il calcio italiano si è limitato alla consultazione dei risultati delle partite sul web la domenica pomeriggio o a qualche diretta seguita attraverso i commenti giornalistici in tempo reale sulla Gazzetta.it.

Ma stasera è diverso. Il canale tv svedese Kanal 9 trasmette in diretta la partita clou della stagione Inter-Milan. 

E' domenica sera e le condizioni ambientali sono perfette (tra l'altro fuori dalla finestra ci sono quasi -12°C). Silvia (non me ne voglia) è di turno in ospedale. Devo dire però che lei non è per nulla allergica al calcio come invece la tradizione impone a molte mogli italiane. Non si lascia scappare nemmeno una partita dell'Italia ai mondiali... peccato solo che nel 2006, l'anno in cui ci siamo conosciuti e l'Italia ha vinto i mondiali, la notte magica della finale eravamo separati visto che lei era di turno di notte in ospedale a Padova!

Ecco come mi sono attrezzato per assistere in diretta alla sfida calcistica che tutti attendevano. Per cena un tramezzino caldo alla rucola e formaggio danese, 120 gr di Pipe Rigate Barilla con un sughetto fatto in casa di pomodoro, speck dell'AltoAdige (bottino dell'ultimo rientro in patria) ed olive nere. Birra e popcorn caldi appena sfornati dal micro-onde hanno contribuito a rendere l'ambiente ideale per una serata sportiva davanti alla tv.

Dopo un paio d'ore il derby è finito come tutti sanno... non sono né interista né milanista e per i commenti ci sono i giornali specializzati che fanno il loro lavoro. Io volevo raccontarvi solo un paio di cose che hanno attirato la mia attenzione.

Pochi minuti prima del fischio d'inizio, durante la trasmissione con i giornalisti in studio, hanno mandato in onda un servizio girato a Roma da un corrispondente svedese dove un giovane sacerdote italiano spiegava come la gente vede nella domenica la giornata in cui c'è la partita di calcio e non più la giornata in cui si va in chiesa. A sentire le sue parole, sottotitolate in svedese, i media sono in grado di preparare l'evento sportivo della domenica alla perfezione creando una grande attesa nel pubblico, cosa che a suo dire la Chiesa oggi non è in grado di fare altrettanto bene.

La seconda curiosità è data dal fatto che i commentatori svedesi sono parecchio differenti dai giornalisti nostrani. Diciamo pure che sono di poche parole e durante la telecronaca possono trascorrere anche 10-15 secondi senza che nessuno dica una sola parola... vi posso garantire che quei secondi sembrano un'eternità tanto che viene da chiedersi a volte se sia successo qualcosa al giornalista... per contro si sentono tutti i rumori e i canti dello stadio e si vive molto l'atmosfera presente in campo.

Che dire... alla fine mi sono mancate un po' le esclamazioni e le urla dei nostri commentatori che se confrontate a quelle dei colleghi svedesi non hanno nulla da invidiare ai famosi giornalisti "urlatori" brasiliani ! 

![img](http://3.bp.blogspot.com/_DMCeUNlrHns/S1zM2-gdlXI/AAAAAAAAA0w/s87KGOsE_7M/s400/derby.jpg)

![img](http://3.bp.blogspot.com/_DMCeUNlrHns/S1zKFIPMCYI/AAAAAAAAA0o/cQrpK51GNQE/s400/popcorn.jpg)

*[original article](http://onewaytosweden.blogspot.it/2010/01/inter-milan-un-derby-con-birra-e.html)*


##La nostra macchina diventa svedese (con qualche difficoltà)
All'inizio di gennaio sono tornate in Italia, assieme a noi, anche le targhe italiane della Brontolina, ovvero del mio Freelander: dopo pensamenti e ripensamenti (e non da ultimo vari conteggi monetari) abbiamo infatti deciso che sarebbe stato meglio procedere all'inizio del 2010 con l'immatricolazione in Svezia.

La procedura che ci ha portato a capire cosa fosse più conveniente fare della nostra macchina italiana è stata subito dall'inizio tutt'altro che semplice: 2 mezze giornate se ne sono andate solamente per telefonare via Skype a diversi uffici PRA/ACI del Veneto. Fortuna che non costa tanto, visto che le attese al telefono sono state estenuanti, e le risposte non univoche e nemmeno esaurienti: per capire esattamente la procedura in Italia ho dovuto chiamare prima Vicenza (2 volte perchè inizialmente la gentilissima impiegata "non aveva tempo perchè stava facendo sportello" e la seconda volta la spiegazione era stata tanto rapida quanto incomprensibile), poi Padova (telefono che squillava a vuoto) e poi, presa dalla disperazione, Verona.

Il problema fondamentale risiedeva nel fatto che entrambi gli uffici preposti, in Italia e in Svezia, richiedono i documenti in originale, uno per la radiazione (de-immatricolazione del veicolo), l'altro per la ri-immatricolazione, e purtroppo nessuno dei due spiegava cosa andasse fatto per primo !

Ma ormai di burocrazia siamo diventati degli esperti, ed ecco a voi in sintesi come sta evolvendosi la faccenda.La prima tappa è riportare in Italia targhe, libretto di circolazione e certificato di proprietà dell'auto, con cui si procede alla radiazione dal registro italiano pagando l'importo di circa 36 euro. Il certificato di proprietà viene ritirato e sostituito da un altro certificato originale in cui si specifica che l'autovettura è stata radiata. Anche il libretto viene restituito in originale con dei timbri che lo annullano.Dopo questo primo passaggio, per il quale è caldamente consigliabile essere presenti di persona, a meno di non dover spedire il tutto al consolato a Stoccolma (e mi posso solo immaginare i tempi per riavere il tutto indietro...), si effettua la richiesta al Transportstyrelsen svedese per la verifica che il veicolo sia di origine italiana (la procedura si chiama apppunto "Controllo dell'origine del veicolo") e per ottenere una targa provvisoria, inviando in originale tutti i documenti della macchina di cui si è in possesso (meglio la raccomandata, va'....) - costo 70 euro (avete presente quanto costa immatricolare una macchina in Italia ???).Per poter fare questo è però necessario anche allegate la prova di aver stipulato un'assicurazione provvisoria di tre mesi che permetta di arrivare all'officina del collaudo con le targhe di prova che verranno nel frattempo mandate. Una volta fatto il collaudo, la macchina viene ufficialmente immatricolata in Svezia e si ricevono le targhe definitive (registreringsskyltar) dopo aver pagato la relativa tassa sui veicoli a motore (seguirà post a parte su questo).Al momento siamo neanche a metà percorso, ovvero siamo in attesa delle targhe provvisorie (raccomandata spedita sabato 23/1 dopo aver ricevuto il certificato di assicurazione provvisoria per posta in due giorni). Speriamo che i restanti step siano rapidi ed indolori, visto che per il momento la Brontolina dorme in garage e non vede l'ora di farsi un giretto. Nel frattempo per andare a lavorare vado in bus, e non è che la cosa mi dispiaccia particolarmente: solo quando lavoro la notte avrei il leggero desiderio, la mattina a fine turno, di non aspettare con tanti o pochi "meno gradi" ma di tornare subito a nanna. Ma sono fortunata, perchè Gabriele è a volte il mio autista personale :-)

Ma ormai di burocrazia siamo diventati degli esperti, ed ecco a voi in sintesi come sta evolvendosi la faccenda.

La prima tappa è riportare in Italia targhe, libretto di circolazione e certificato di proprietà dell'auto, con cui si procede alla radiazione dal registro italiano pagando l'importo di circa 36 euro. Il certificato di proprietà viene ritirato e sostituito da un altro certificato originale in cui si specifica che l'autovettura è stata radiata. Anche il libretto viene restituito in originale con dei timbri che lo annullano.

Dopo questo primo passaggio, per il quale è caldamente consigliabile essere presenti di persona, a meno di non dover spedire il tutto al consolato a Stoccolma (e mi posso solo immaginare i tempi per riavere il tutto indietro...), si effettua la richiesta al Transportstyrelsen svedese per la verifica che il veicolo sia di origine italiana (la procedura si chiama apppunto "Controllo dell'origine del veicolo") e per ottenere una targa provvisoria, inviando in originale tutti i documenti della macchina di cui si è in possesso (meglio la raccomandata, va'....) - costo 70 euro (avete presente quanto costa immatricolare una macchina in Italia ???).Per poter fare questo è però necessario anche allegate la prova di aver stipulato un'assicurazione provvisoria di tre mesi che permetta di arrivare all'officina del collaudo con le targhe di prova che verranno nel frattempo mandate. Una volta fatto il collaudo, la macchina viene ufficialmente immatricolata in Svezia e si ricevono le targhe definitive (registreringsskyltar) dopo aver pagato la relativa tassa sui veicoli a motore (seguirà post a parte su questo).Al momento siamo neanche a metà percorso, ovvero siamo in attesa delle targhe provvisorie (raccomandata spedita sabato 23/1 dopo aver ricevuto il certificato di assicurazione provvisoria per posta in due giorni). Speriamo che i restanti step siano rapidi ed indolori, visto che per il momento la Brontolina dorme in garage e non vede l'ora di farsi un giretto. Nel frattempo per andare a lavorare vado in bus, e non è che la cosa mi dispiaccia particolarmente: solo quando lavoro la notte avrei il leggero desiderio, la mattina a fine turno, di non aspettare con tanti o pochi "meno gradi" ma di tornare subito a nanna. Ma sono fortunata, perchè Gabriele è a volte il mio autista personale :-)

Dopo questo primo passaggio, per il quale è caldamente consigliabile essere presenti di persona, a meno di non dover spedire il tutto al consolato a Stoccolma (e mi posso solo immaginare i tempi per riavere il tutto indietro...), si effettua la richiesta al Transportstyrelsen svedese per la verifica che il veicolo sia di origine italiana (la procedura si chiama apppunto "Controllo dell'origine del veicolo") e per ottenere una targa provvisoria, inviando in originale tutti i documenti della macchina di cui si è in possesso (meglio la raccomandata, va'....) - costo 70 euro (avete presente quanto costa immatricolare una macchina in Italia ???).Per poter fare questo è però necessario anche allegate la prova di aver stipulato un'assicurazione provvisoria di tre mesi che permetta di arrivare all'officina del collaudo con le targhe di prova che verranno nel frattempo mandate. Una volta fatto il collaudo, la macchina viene ufficialmente immatricolata in Svezia e si ricevono le targhe definitive (registreringsskyltar) dopo aver pagato la relativa tassa sui veicoli a motore (seguirà post a parte su questo).Al momento siamo neanche a metà percorso, ovvero siamo in attesa delle targhe provvisorie (raccomandata spedita sabato 23/1 dopo aver ricevuto il certificato di assicurazione provvisoria per posta in due giorni). Speriamo che i restanti step siano rapidi ed indolori, visto che per il momento la Brontolina dorme in garage e non vede l'ora di farsi un giretto. Nel frattempo per andare a lavorare vado in bus, e non è che la cosa mi dispiaccia particolarmente: solo quando lavoro la notte avrei il leggero desiderio, la mattina a fine turno, di non aspettare con tanti o pochi "meno gradi" ma di tornare subito a nanna. Ma sono fortunata, perchè Gabriele è a volte il mio autista personale :-)

Dopo questo primo passaggio, per il quale è caldamente consigliabile essere presenti di persona, a meno di non dover spedire il tutto al consolato a Stoccolma (e mi posso solo immaginare i tempi per riavere il tutto indietro...), si effettua la richiesta al Transportstyrelsen svedese per la verifica che il veicolo sia di origine italiana (la procedura si chiama apppunto "Controllo dell'origine del veicolo") e per ottenere una targa provvisoria, inviando in originale tutti i documenti della macchina di cui si è in possesso (meglio la raccomandata, va'....) - costo 70 euro (avete presente quanto costa immatricolare una macchina in Italia ???).

Per poter fare questo è però necessario anche allegate la prova di aver stipulato un'assicurazione provvisoria di tre mesi che permetta di arrivare all'officina del collaudo con le targhe di prova che verranno nel frattempo mandate. Una volta fatto il collaudo, la macchina viene ufficialmente immatricolata in Svezia e si ricevono le targhe definitive (registreringsskyltar) dopo aver pagato la relativa tassa sui veicoli a motore (seguirà post a parte su questo).

Al momento siamo neanche a metà percorso, ovvero siamo in attesa delle targhe provvisorie (raccomandata spedita sabato 23/1 dopo aver ricevuto il certificato di assicurazione provvisoria per posta in due giorni). Speriamo che i restanti step siano rapidi ed indolori, visto che per il momento la Brontolina dorme in garage e non vede l'ora di farsi un giretto. Nel frattempo per andare a lavorare vado in bus, e non è che la cosa mi dispiaccia particolarmente: solo quando lavoro la notte avrei il leggero desiderio, la mattina a fine turno, di non aspettare con tanti o pochi "meno gradi" ma di tornare subito a nanna. Ma sono fortunata, perchè Gabriele è a volte il mio autista personale :-)

![img](http://2.bp.blogspot.com/_bRAFJVmBu9U/S12-EU6JvLI/AAAAAAAAANs/v5haL_NtEAc/s320/28.jpg)

![img](http://4.bp.blogspot.com/_DMCeUNlrHns/S12-nufGYQI/AAAAAAAAA1A/5koEvMhV6gU/s400/cars.jpg)

*[original article](http://onewaytosweden.blogspot.it/2010/01/la-nostra-macchina-diventa-svedese-con.html)*


##A scuola in bici con la neve
Ieri mi hanno chiamato dalla scuola di lingue del comune di Norrköping. Posso solo dire: finalmente! Mi ero iscritto a fine agosto, quando la scuola aveva riaperto dopo la pausa estiva, mi hanno fatto fare il test di conoscenza della lingua ad ottobre e ieri ho ricevuto la fatidica telefonata: "Domani inizi il corso, ore 8.30 aula X, insegnante Y. Punto." Livello C3.

Visto che il corso si tiene in centro, nella parte nord-est della città a circa due chilometri da casa, ieri pomeriggio fatti due conti e visto che il corso iniziava al mattino, ho deciso che sarei andato in bici. Da ottobre però la bici non l'avevo più usata e soprattutto non l'avevo mai sperimentata sulla bianca superficie (neve). Così mi sono attrezzato per rigonfiare le ruote ad una pressione però non troppo elevata. In pratica ho adottato una tecnica che si usa per andare con il fuoristrada sulla sabbia (sgonfiare un po' le gomme per aumentare la superficie di contatto). Questo mi avrebbe garantito una maggiore aderenza visto che per il momento non avevo intenzione di passare alle gomme chiodate (almeno senza prima provare).

Stamattina ore 8.10 sono in strada, temperatura sui -7°C e cielo coperto. Tutto fila super liscio, gran parte delle strade che percorro sono innevate, perché sotto viali alberati pedonali e quando passo sulla sede stradale non ci sono problemi visto che sono pulite.

Durante il corso (di cui vi parlerò magari nei prossimi giorni quando mi sarò un po' ambientato) ha iniziato a nevicare (come da previsioni) sempre più fitto; fatto sta che a mezzogiorno c'erano già quasi cinque centimetri abbondanti di neve fresca. Il rientro in bici non ha presentato comunque grosse difficoltà anche se devo dire che ho prestato sempre molta attenzione e la velocità alla fine non era elevata.

Però che soddisfazione quando metti le ruote su uno strato di neve fresca e lasci una bella traccia alle tue spalle... chi l'avrebbe pensato che avrei mai fatto una cosa del genere. Per me la bici in Italia significava sole, bel tempo e temperature estive; come cambiano le prospettive...

Beh l'esperimento ha funzionato e penso che lo ripeterò anche domattina, sempre che non ci siano per allora dieci-venti centimetri di neve fresca dalla notte (cosa molto probabile visto come sta venendo giù ora e viste anche le previsioni per le prossime ore) !

![img](http://1.bp.blogspot.com/_DMCeUNlrHns/S2AiGTdhjTI/AAAAAAAAA1I/gwluzhOoSwI/s400/calvins-dad-snow-biking.gif)

*[original article](http://onewaytosweden.blogspot.it/2010/01/scuola-in-bici-con-la-neve.html)*


##Posto pubblico fisso, stipendio certo... siamo sicuri?
Circa una volta alla settimana cerco di mantenere pulita la casella di posta elettronica del mio posto di lavoro in Italia (essendo in aspettativa sono ancora a tutti gli effetti un dipendente). Lo faccio più che altro per ripulirla dallo spam e da mail inutili. Ieri però mi è caduto lo sguardo su una mail catalogata "urgente" proveniente dal direttore generale e relativa agli stipendi di gennaio 2010 (io lavoravo in un ente pubblico della Regione Veneto con più di 1.000 dipendenti).

Quando l'ho letta sono rimasto a bocca aperta e mi sono sentito male per i miei colleghi visto che il sottoscritto essendo appunto in aspettativa non prende più lo stipendio né matura anzianità. La mail dice che in pratica che a causa dell'improvvisa condizione di eccezionale difficoltà finanziaria (quante belle parole...) della Regione Veneto, il mio ente si vede costretto a liquidare a fine mese il 90% dello stipendio netto. Punto e fine. E qualcuno poi mi diceva che facevo male a lasciare un posto fisso con uno stipendio certo a fine mese...

Tutto questo oggi sembra surreale. A sentire poi le voci di corridoio, a saltare potrebbero essere in futuro anche gli incentivi di produttività. Che dire... tante brave persone laureate in fisica, ingegneria, astronomia con un lavoro di responsabilità, impegnati sabato, domeniche e tutte le sante feste, in servizio anche di notte quando il dovere chiama e sempre disponibili in reperebilità telefonica forse si meriterebbero un riconoscimento diverso.

Quando c'ero ancora dentro, mi sentivo come Don Chisciotte contro i mulini a vento, a combattere inutilmente per dei diritti che nessuno voleva prendersi la briga di difendere, perché non si è mai tutti uguali e c'era sempre un'eccezione a giustificare tutto. Ma quando poi vedi le cose da un altro punto di vista (pensate a come vengono riconosciuti oggi i turni di lavoro e persino gli orari scomodi a Silvia qui in ospedale, tre notti = una settimana di vacanza extra), allora fai sempre più difficoltà ad accettare quello che prima mandavi giù a malincuore. Sapete qual'era la compensazione monetaria per lavorare la domenica, Pasqua o Natale che sia? 17,82 euro lordi al giorno... senza parlare del lavoro notturno che diventava il "normale" orario di lavoro.D'accordo che c'è chi sta peggio, chi è magari ancora precario (ma lo sono stato anche io per 11 anni...), magari chi in cassa integrazione o è appena stato licenziato, ma giunti a questo punto, quale sarà la prossima mossa?

Quando c'ero ancora dentro, mi sentivo come Don Chisciotte contro i mulini a vento, a combattere inutilmente per dei diritti che nessuno voleva prendersi la briga di difendere, perché non si è mai tutti uguali e c'era sempre un'eccezione a giustificare tutto. Ma quando poi vedi le cose da un altro punto di vista (pensate a come vengono riconosciuti oggi i turni di lavoro e persino gli orari scomodi a Silvia qui in ospedale, tre notti = una settimana di vacanza extra), allora fai sempre più difficoltà ad accettare quello che prima mandavi giù a malincuore. Sapete qual'era la compensazione monetaria per lavorare la domenica, Pasqua o Natale che sia? 17,82 euro lordi al giorno... senza parlare del lavoro notturno che diventava il "normale" orario di lavoro.

D'accordo che c'è chi sta peggio, chi è magari ancora precario (ma lo sono stato anche io per 11 anni...), magari chi in cassa integrazione o è appena stato licenziato, ma giunti a questo punto, quale sarà la prossima mossa?

*[original article](http://onewaytosweden.blogspot.it/2010/01/posto-pubblico-fisso-stipendio-certo.html)*


##"Giovani talenti" su Radio24 - l'intervista
Eccoci finalmente all'appuntamento radiofonico. Come anticipato in un altro post sabato 30 gennaio alle ore 15 è andata in onda su Radio24 una nostra intervista realizzata nell'ambito della trasmissione "Giovani Talenti". Ecco la presentazione direttamente dal sito della radio e l'audio dell'intervista.

Questo nuovo programma radiofonico vuole raccontare attraverso le parole di chi è passato attraverso questa esperienza, la storia di migliaia di giovani che ogni anno lasciano il nostro Bel Paese. Spesso sono laureati nei settori più diversi, giovani che hanno vissuto e studiato al sud e al nord del nostro paese e che oggi rappresentano un'emigrazione "speciale", molto diversa da quella che ha caratterizzato l'inizio del ventesimo secolo.

Quello che viene raccontato nelle puntate della trasmissione sono le fatiche del percorso lavorativo in Italia, le opportunità che all'estero vengono offerte, la partenza e la vita "fuori casa" con tutte le difficoltà affrontate. L'obiettivo della trasmissione, dalle parole stesse dell'autore, è proprio riuscire a capire perché tanti giovani italiani se ne vanno e cosa invece potrebbe essere fatto affinché questi possano tornare o addirittura non partire mai !

Noi (ma soprattutto Silvia) ha parlato per poco più di 15 minuti su un totale di mezz'ora che è la durata della puntata. Temi scottanti quelli affrontati, incentrati sul mondo universitario e medico in primo luogo, ma con anche un momento di gloria per la nostra casa virtuale "One Way to Sweden" e per voi nostri lettori che rappresentate il nostro stimolo quotidiano a raccontare e raccontarci. Buon ascolto. 

Nel frattempo guardatevi questo spezzone tratto dal film "La meglio gioventù" suggeritoci da un nostro lettore: anche se il film è di qualche anno fa, il tema è sempre attuale.

*[original article](http://onewaytosweden.blogspot.it/2010/01/giovani-talenti-su-radio24.html)*


##Gli stereotipi non valgono sempre
Qualche sera fa abbiamo avuto il privilegio di partecipare ad una festa di compleanno speciale, una festa privata su invito dove noi eravamo gli unici "non svedesi" presenti. Spesso ci si sente dire che gli svedesi sono freddini, non sono persone da pacca sulla spalle e "vecchio amico mio", caratteristica invece tipica dei popoli mediterranei. Qualcuno sostiene addirittura che uno svedese non esca sul pianerottolo di casa senza prima essersi accertato attraverso lo spioncino che non ci sia nessuno già là fuori. Difficile attaccare bottone sull'autobus o in ascensore dicono.

Ma la nostra presenza alla festa di compleanno di Felicia, che assieme al marito Jan Olof gestisce l'ormai famoso Bed&Breakfast "Västra Station" qui in città, è stata la dimostrazione che non sempre gli stereotipi sono validi, ma rappresentano spesso e per forza di cose una generalizzazione frutto di una valutazione media e magari un po' superficiale.

Dovete sapere che il B&B "Västra Station" ha rappresentato per noi il primo punto di contatto con la città di Norrköping quando, quella che ora è la nostra città, era solo un nome su una carta geografica (piccolo spot pubblicitario: qui il link al loro sito internet per chi fosse interessato - qui invece un video in svedese, ma interessante anche per chi non parla la lingua, su come una vecchia stazione sia stata trasformata in un B&B pieno di charme). Vi abbiamo soggiornato un anno fa, quando a gennaio 2009, terminata la specializzazione di Silvia, partimmo da soli e "senza agganci" di sorta, per un'esplorazione preventiva di un Paese che per noi era ancora completamente sconosciuto. Da allora Felicia e Jan Olof e la loro ospitalità hanno rappresentato per noi un punto di appoggio, e ci hanno aiutato anche ad affrontare le prima difficoltà burocratiche e di ambientazione. Quando arrivammo ad aprile con la macchina stracarica delle nostre cose passammo ancora da loro la prima notte da emigrati in suolo svedese proprio il giorno prima di entrare nell'appartamento in cui ora viviamo. 

Non possiamo nascondere che per noi questa amicizia è motivo di orgoglio e rappresenta un esempio di integrazione. E questa famiglia svedese non è l'unica con cui abbiamo stretto rapporti di amicizia: ci sono naturalmente tra gli altri anche Anna e Martin (i nostri amici di Linköping) ! In questo, vivere in una città di provincia in Svezia, ti offre maggiori occasioni di integrazione, occasioni per vivere la vera Svezia un po' più da dentro. Forse da questo punto di vista la grande città come Stoccolma, non facilita questo genere di contatti; è inevitabile che quando si vive in una città dove ci sono tanti connazionali, si tende a fraternizzare di più con loro. Norrköping, da questo punto di vista (visto che gli italiani si contano in due mani se va bene), per noi rappresenta per ora l'optimum e ci permette di allacciare rapporti con tante persone diverse.

*[original article](http://onewaytosweden.blogspot.it/2010/02/gli-stereotopi-non-valgono-sempre.html)*


##Full immersion di svedese
Come vi avevo detto la settimana scorsa è iniziato per me, dopo lunghi mesi di attesa, il corso intensivo di lingua svedese SFI (svenska för invandrare). Il corso è organizzato dal comune per tutti gli immigrati con diritto di residenza. Il problema è che da quando ci si mette in lista, al momento in cui si viene sottoposti al test di ingresso e poi al momento in cui si inizia effettivamente il corso, possono passare anche diversi mesi, nel mio caso 4 mesi e mezzo dalla registrazione effettuata ad inizio settembre dell'anno scorso.

In questi mesi quindi ho fatto per lo più l'autodidatta studiando a casa e tramite il supporto delle molte risorse che si trovano sul web. Ma andare a scuola è un altro discorso. Dalla settimana scorsa mi sto rendendo conto che qualcosa sta iniziando a cambiare dentro di me. Il mio più grande problema è stato sempre quello relativo alla comprensione delle lingua parlata. Lavorando per il momento da casa e non avendo quindi grandi opportunità per praticare il mio svenska, l'apprendimento è stato lento, questo fino alla settimana scorsa.

Da mercoledì scorso però sono entrato in una full immersion di svedese. La classe è formata da una ventina di "alunni", il livello è il C, ossia per persone laureate. La maggior parte dei compagni di scuola sono ragazze, noi maschietti siamo solo in tre ! Ovviamente sono l'unico italiano ma in compagnia di qualche "vicino" come un ragazzo macedone (che faceva il cyber investigator nella polizia in patria) ed una ragazza serba. Per il resto è l'Iraq e la Thailandia ad avere le rappresentanze più numerose. Nella mia stessa condizione (unici rappresentanti del loro paese d'origine) ci sono una ragazza vietnamita e una danese (che si sembra di origine araba però...).

Quella delle foto è la scuola in centro dove mi reco ogni giorno o in bici (sempre che non nevichi) o a piedi come in questi ultimi giorni; è un bell'edificio in mattoni... la foto ovviamente è di quest'estate, se lo vedete adesso è tutt'altra cosa !

Le insegnanti sono due; la lingua inglese è stata severamente vietata pena bacchettate sulle mani... e l'instillamento dello svedese avviene in diverse modalità che stimolano tutti i sensi: si scrive, si ascolta, si parla e si legge. Tutto è sempre molto interattivo e viene data molta importanza alla lingua parlata... siamo continuamente stimolati ad esprimerci utilizzando il nostro svedese di base anche per rispondere a domande non sempre banali.

Il corso come ho detto è intensivo, tre ore al giorno per cinque giorni alla settimana, ma mi rendo conto che è veramente la cosa migliore da fare... concentrando tutte le energie in uno sforzo che può durare al massimo qualche mese (a sentire le insegnanti) si sarà in grado presto di comprendere e farsi comprendere in svedese senza più problemi !

Pensate che ieri, quando ho fatto il colloquio con l'insegnante più esperta, lei mi ha consigliato "vivamente" di parlare svedese anche a casa, visto che Silvia ormai lo padroneggia perfettamente. Mi ha concesso l'utilizzo dell'italiano solo durante l'helg, il weekend. Questa si che è una tipa tosta!

Concludo dicendo che tutto il materiale (fotocopie, fogli, cartellina con cartoncini divisori, utilizzo delle aule, dei computer, ecc.) è completamente gratuito e rientra nei servizi offerti dal comune. Che dire, ci sarà da aspettare qualche mese, ma poi... tanto di cappello !

![img](http://1.bp.blogspot.com/_DMCeUNlrHns/S2l1msNnKpI/AAAAAAAAA1Q/6z06Hq4cxLk/s400/Komvux.jpg)

![img](http://3.bp.blogspot.com/_DMCeUNlrHns/S2sCjcJYOwI/AAAAAAAAA14/QmViJZxPfcI/s400/komvux_inverno.jpg)

*[original article](http://onewaytosweden.blogspot.it/2010/02/full-immersion-di-svedese.html)*


##Inferno e Paradiso
Oggi come tutti i giorni sono andato al corso di svedese. Tutto è filato sempre liscio in questi giorni fino ad oggi quando per alcuni minuti si sono vissuti attimi di "tensione". Cosa può essere mai successo vi chiederete voi? Nulla di particolare per me e per la maggioranza dei presenti ma per qualcun altro invece l'episodio ha sollevato spinose questioni religiose.

Il fatto scatenante è stata la lettura di una storiella in svedese scelta per la presenza di diverse parole dalla pronuncia difficile, ricca di suoni tipicamente svedesi, dove tutti noi potevamo esercitarci. Fatto sta che non appena l'insegnante ha iniziato a leggere, subito un ragazzo (di cui non conoscevo ancora il paese d'origine) ha interrotto l'insegnante chiedendo di cambiare storia altrimenti lui avrebbe lasciato l'aula.

Quella incriminata è una simpatica storiella molto istruttiva in cui i protagonisti sono un uomo e Dio, dove l'uomo cerca una risposta alla differenza tra Inferno e Paradiso. Nulla da eccepire per noi, ma per il ragazzo, il fatto di dover parlare di Dio (anche se la storiella aveva poco a che fare con l'aspetto religioso) e il semplice fatto di dover leggere la parola Dio era qualcosa di inaccettabile. Così è iniziata una discussione tra il ragazzo che spiegava le sue motivazioni in inglese e la nostra insegnante che, con la sua impassibilità tipicamente svedese, rispondeva in svedese, cercando di fargli capire che poi non c'era nulla di male in fin dei conti, che la storiella aveva un buon esito... ma nulla da fare, il ragazzo continuava ad insistere prendendo la cosa molto seriamente, mentre la classe in completo silenzio (ammutolita) assisteva alla scena. L'insegnante dopo aver suggerito al ragazzo di andare a parlare con il rettore per spiegare la sua "incazzatura" ha deciso di proseguire (giustamente) e il ragazzo ha lasciato l'aula. GULP !

Quando ho poi parlato con la mia vicina di banco (irachena di Bagdag) mi ha confermato che il tipo a suo avviso aveva preso la cosa un po' troppo alla lettera.... in fin dei conti, a sentir lei, siamo qui per apprendere una lingua e per imparare a convivere con una cultura diversa dalla propria (specie quando vivi in un paese come ospite, aggiungo io!). Ad ogni modo la storia non è finita qui: tutti hanno letto il loro pezzo per esercitare la propria pronuncia ad esclusione di una ragazza (che tra l'altro porta sempre una cuffia di lana in testa sopra il velo) che ha preferito non leggere.

Alla fine ho scoperto che il tipo viene dallo Yemen. Non oso immaginare cosa avrebbe detto se qualcuno avesse proposto di vedere il film "Una settimana da Dio" con Jim Carrey...

Vabbè, per togliere tutti i dubbi, ecco il testo incriminato. Chi mastica un pochino di svedese lo può leggere in originale, per chi ha bisogno di un aiutino più sotto mi sono cimentato in una traduzione; forse qualcuno la conoscerà già...

"En man fick chansen att träffa Gud och där få en fråga besvarad. Han bad Gud att förklara skillnaden mellan himlen och helvetet.

Gud tog honom först med till helvetet. De kom in i ett rum där mannen kände den ljuvligaste doft av mat. Han såg en stor gryta över en eld och människor som stod runt omkring. Det konstiga var att människorna runt grytan såg eländiga och svältfödda ut. Alla hade mycket långa skedar som räckte ända ner i grytan, men på grund av att skedarna var så långa, lyckades de inte få upp maten till sin egen mun och de dog sakta men säkert av svält.

När de sedan kom in i himlen, kom de till ett likadant rum med samma ljuvliga doft, en gryta med stuvning och människor med lika långa skedar. De som stod runt grytan såg välnärda ut och glada. De åt och skrattade.

– Men, sa mannen, hur kan det vara en sådan skillnad?

– Enkelt, sa Gud, här har de lärt sig att mata varandra"

"Un uomo ebbe la possibilità di incontrare Dio ed avere così la risposta ad una sua domanda. Voleva che Dio gli spiegasse la differenza tra il paradiso e l'inferno.

Dio lo portò prima all'inferno. Arrivarono in una stanza dove l'uomo sentì il più buon profumo di cibo. L'uomo vide una grande pentola sul fuoco e degli uomini che vi stavano attorno. La cosa strana era che gli uomini attorno alla pentola sembravano miserabili ed quasi morti di fame. Tutti avevano dei cucchiai molto lunghi che finivano proprio dentro la pentola, ma per il fatto che erano così lunghi, gli uomini non riuscivano a portare il cibo alla bocca e così erano destinati a morire di fame.

Quando poi l'uomo e Dio andarono in paradiso, arrivarono in una stanza simile con lo stesso buon profumo, la pentola con lo stufato e gli uomini con gli stessi lunghi cucchiai. Quelli che stavano attorno alla pentola sembravano soddisfatti e contenti. Avevano mangiato e ridevano.

- Ma, disse l'uomo, come puà esserci una tale differenza?

- Facile, disse Dio, qui hanno imparato a darsi da mangiare a vicenda".

![img](http://4.bp.blogspot.com/_DMCeUNlrHns/S2sAUYQ18XI/AAAAAAAAA1w/IKoiWUgSqZc/s400/infernoparadiso.jpg)

![img](http://4.bp.blogspot.com/_DMCeUNlrHns/S2sAULAqZmI/AAAAAAAAA1o/ksumCuh3uFk/s400/unasettimanadadio.jpg)

*[original article](http://onewaytosweden.blogspot.it/2010/02/inferno-e-paradiso.html)*


##Ghiaccioli
Era inevitabile e prima o poi sarebbe successo in quest'inverno così bianco. Le tanta neve caduta in queste settimane, le temperature che a volte con l'aiuto di tiepidi raggi di sole in qualche giornata si portano in prossimità dello zero, provocano il parziale scioglimento di piccole quantità di neve sui tetti che piano piano poi si trasformano in altrettante straordinarie creature della Natura: le "stalattiti" di ghiaccio che qui chiamano "istappar".

Ovviamente il termine stalattite non è adeguato in quanto sarebbe riservato per le formazioni calcaree delle grotte ma l'effetto finale è simile: enormi ghiaccioli appuntiti che pendono come delle barbe bianche dal bordo dei tetti.In questi giorni, andando a lezione di svedese in centro, mi diverto a percorrere vie e strade sempre diverse alla ricerca delle "istappar" più belle. Il fatto è che oltre ad essere indubbiamente spettacolari, rappresentano un serio pericolo un po' per tutti, sia per chi va a piedi sia per chi deve frequentare per una ragione o l'altra i marciapiedi. E non escluderei di togliere dalla lista anche le autovetture che sono parcheggiate a filo marciapiede. E così in questi giorni si vedono operai alle prese con gru e carrelli che vengono issati fin sui tetti per rimuovere le situazioni più pericolose. A sentire il giornale di Norrköping la questione è seria e per questo si stanno dando da fare per porvi rimedio: in passato ci sono state delle vittime per la caduta di ghiaccioli non solo in altre città della Svezia, ma anche qui da noi.Appena si gira l'angolo di una strada è meglio svolgere lo sguardo all'insù per valutare il rischio presente e magari attraversare la strada e godersi lo spettacolo dall'altra parte. Il bello di percorrere la città a piedi, è che hai tutto il tempo per guardare, fermarti, girarti, magari fare dietro-front e tornare un attimo indietro oppure infilarti in qualche angolo per ammirare uno scorcio particolare. L'auto e a volte anche la bicicletta non permette tutto questo. Ed è così che allora ti capita di questi tempi di incontrare incredibili figure come le grondaie strette nella morsa del ghiaccio o le biciclette che, forse non utilizzate per qualche giorno di troppo, si sono trasformate in vere e proprie sculture polari...

Ovviamente il termine stalattite non è adeguato in quanto sarebbe riservato per le formazioni calcaree delle grotte ma l'effetto finale è simile: enormi ghiaccioli appuntiti che pendono come delle barbe bianche dal bordo dei tetti.

In questi giorni, andando a lezione di svedese in centro, mi diverto a percorrere vie e strade sempre diverse alla ricerca delle "istappar" più belle. Il fatto è che oltre ad essere indubbiamente spettacolari, rappresentano un serio pericolo un po' per tutti, sia per chi va a piedi sia per chi deve frequentare per una ragione o l'altra i marciapiedi. E non escluderei di togliere dalla lista anche le autovetture che sono parcheggiate a filo marciapiede. E così in questi giorni si vedono operai alle prese con gru e carrelli che vengono issati fin sui tetti per rimuovere le situazioni più pericolose. A sentire il giornale di Norrköping la questione è seria e per questo si stanno dando da fare per porvi rimedio: in passato ci sono state delle vittime per la caduta di ghiaccioli non solo in altre città della Svezia, ma anche qui da noi.

Appena si gira l'angolo di una strada è meglio svolgere lo sguardo all'insù per valutare il rischio presente e magari attraversare la strada e godersi lo spettacolo dall'altra parte. Il bello di percorrere la città a piedi, è che hai tutto il tempo per guardare, fermarti, girarti, magari fare dietro-front e tornare un attimo indietro oppure infilarti in qualche angolo per ammirare uno scorcio particolare. L'auto e a volte anche la bicicletta non permette tutto questo. Ed è così che allora ti capita di questi tempi di incontrare incredibili figure come le grondaie strette nella morsa del ghiaccio o le biciclette che, forse non utilizzate per qualche giorno di troppo, si sono trasformate in vere e proprie sculture polari...

![img](http://1.bp.blogspot.com/_DMCeUNlrHns/S20os1caYLI/AAAAAAAAA2A/Ux-aThsUHZs/s400/ghioaccioli2.jpg)

![img](http://1.bp.blogspot.com/_DMCeUNlrHns/S20otMiJzFI/AAAAAAAAA2I/pUJ012mbQlc/s400/grondaia.jpg)

![img](http://4.bp.blogspot.com/_DMCeUNlrHns/S20o9kky5oI/AAAAAAAAA2Q/R58dhbChTeY/s400/bicighiacciata.jpg)

*[original article](http://onewaytosweden.blogspot.it/2010/02/ghiaccioli.html)*


##A misura di bambino
Siete in licenza parentale e siete disgraziatamente precipitati nella spirale malefica delle 3 P (pappe, pianti e pannolini) ? Allora è ora di mettere il naso fuori casa, giusto per fare una veloce passeggiata fino al cinema qui vicino, comodo e riscaldato (oltre che annesso al museo d'arte moderna che ha l'entrata gratuita, se siete interessati al genere).

Sbirciando tra le varie proposte cinematografiche ho trovato questo in aggiunta alla presentazione del film, guardate un po': 

"För föräldralediga med bebisar. Lägre ljud och svagt upplyst salong. Vagn får tas med in. Skötbord och microvågsugn finns. Biljetter 50 kr, bebisar har fri entré!"

Ovvero: 

"Per genitori in maternità/paternità con i propri bebé. Audio più basso e sala leggermente illuminata. Le carrozzine possono essere portate con sé all'interno. A disposizione fasciatoio e forno a microonde. Biglietti 50 kr, i bebé entrano gratis !"

![img](http://4.bp.blogspot.com/_bRAFJVmBu9U/S26qHCG_mEI/AAAAAAAAAN8/nLhsuEcmeiw/s1600-h/fasciatoio.jpg)

Il film è una commediola americana senza troppe pretese, ma l'idea è molto carina.

![img](http://4.bp.blogspot.com/_bRAFJVmBu9U/S26qHCG_mEI/AAAAAAAAAN8/nLhsuEcmeiw/s320/fasciatoio.jpg)

*[original article](http://onewaytosweden.blogspot.it/2010/02/misura-di-bambino.html)*


##Poste Italiane: senza parole e... senza speranza
Vi ricordate l'avviso di raccomandata che mi era stato recapitato in Italia l'11 gennaio e che avevo qui raccontato? Bene la raccomandata, dopo il primo tentativo di consegna, era sparita, viaggiando tra Veneto e Lombardia e finendo a Milano. Dal 18 gennaio non si è più saputo nulla.

Così dopo aver provato a contattare le Poste telefonicamente ma senza successo visto che dopo nove minuti di attesa al telefono è caduta la linea, il 21 gennaio ho fatto il primo reclamo ufficiale tramite il modulo disponibile nel sito web di Poste Italiane. La risposta che mi è pervenuta il 2 febbraio dal Servizi Postali Qualità e Gestione Reclami è stata la seguente: 

"Gentile Cliente, ci riferiamo alla Sua comunicazione del 21/01/2010 inerente il mancato recapito della raccomandata n.xxxxxx spedita il 11/01/2010 e a Lei diretta. Al riguardo siamo spiacenti di comunicarLe che per un disguido verificatosi in fasi di recapito, l'invio risulta rispedito al mittente. Spiacenti per l'accaduto cogliamo l'occasione per porgerLe Distinti Saluti".

Ovviamente tralascio per educazione i commenti e il giorno stesso procedo con un secondo reclamo per poter riuscire almeno a venire a conoscenza del mittente, visto che se questa persona/ente mi ha inviato una lettera raccomandata probabilmente voleva comunicarmi qualcosa di importante, giusto?

Oggi ricevo la seconda risposta che diciamo pure un pochino sospettavo; tuttavia speravo dentro di me non si sfiorasse l'assurdo fino a tal punto. Ecco le parole del Servizio Reclami:

"Per motivi di privacy non è consentito fornire indicazioni sui dati del mittente".

Vada anche la privacy ma come è possibile che io non possa sapere chi mi ha spedito la raccomandata? Mi sento tanto preso in giro... come faccio a non pensare che la trasparenza che c'è qui e di cui qualcuno forse si lamenta (perché diverse informazioni personali sono disponibili a tutti) sia una brutta cosa?

In fin dei conti se avessi ricevuto quella benedetta raccomandata avrei aperto la busta e visto ovviamente il mittente, o no? Non penso che nessuno si metta a spedire in giro raccomandate anomime...

Che dire... a questo punto non so più cosa fare...se fare un terzo reclamo chiedendo dei danni (magari qualcuno ha già avuto esperienze simili) oppure mandargli semplicemente "a quel paese" (per essere gentile) e fregarmene della raccomandata. Viva le Poste Italiane !

![img](http://4.bp.blogspot.com/_DMCeUNlrHns/S2_ddkOsMaI/AAAAAAAAA2Y/Ko-KrfNtRg8/s400/privacy.jpg)

*[original article](http://onewaytosweden.blogspot.it/2010/02/poste-italiane-senza-parole-e-senza.html)*


##L'onestà comincia anche da questo
Da inizio gennaio sto seguendo un corso di lingua e letteratura svedese. La scuola (comunale e gratuita) che organizza il corso, per venire incontro alle necessità di molti che durante il giorno lavorano, offre anche l'opzione "corso a distanza", che consiste in una parte di studio individuale, con obbligo di consegna via mail dei compiti a casa a scadenze programmate, e in una serie di prove scritte o orali (3-4 per semestre) che si devono sostenere di persona a scuola.

Ebbene ieri per la prima volta ho dovuto consegnare la prima parte del lavoro svolto a casa, loggandomi al sito della scuola, dove campeggiavano le "regole" della casa, chiare e concise: 

- alla prima "infrazione" (leggi: chi copia da altri, o scarica materiale da internet per utilizzarlo illecitamente nelle proprie produzioni letterarie, o commette qualche altro tipo di irregolarità simile): invalidazione del compito, che dev'essere rifatto;

- alla seconda: espulsione dal corso;

- alla terza: espulsione dalla scuola.

Three strikes and you're out, senza eccezioni.

Chi controlla ? Ogni singolo compito (non a campione) viene sottoposto ad un controllo tramite un software (Ephorus, usato anche in alcune scuole e università nordiche e nordamericane) in grado di identifiare i plagi.

Mi è impossibile non immaginare cosa succederebbe in Italia, dove chi copia o imbroglia è spesso visto come il più furbo e "figo" e gli insegnanti spesso e volentieri lasciano correre... e la mia memoria è corsa subito ai tempi del liceo e dell'università, in cui durante i compiti in classe e gli esami l'aula si trasformava in un campo di battaglia con bigliettini volanti, o più o meno nascosti.

Sarebbe molto semplice, in Italia, non tollerare gli imbrogli, anche di minimo conto, fin dalle elementari, stabilire con fermezza punizioni certe e valorizzare invece l'onestà. Ma tutto questo non sembra molto di moda ultimamente. 

![img](http://1.bp.blogspot.com/_bRAFJVmBu9U/S3BMR7V7QkI/AAAAAAAAAOE/YoXrH2xUJFQ/s320/copiare_compito.jpg)

*[original article](http://onewaytosweden.blogspot.it/2010/02/lonesta-comincia-anche-da-questo.html)*


##Bandy: chi lo conosce?
Quando per la prima volta poco più di un anno fa arrivammo qui in Svezia in gennaio per la nostra "perlustrazione" ebbi il primo contatto con questa nuova parola: bandy. Eravamo stati invitati a casa dal futuro primario di Silvia per una cena di benvenuto e alla televisione stavano trasmettendo quella che al primo sguardo poteva sembrare una partita di hockey su ghiaccio.

In realtà subito mi fu spiegato che si trattava appunto di bandy.

Molto simile al calcio nostrano il bandy si gioca su due tempi di 45 minuti con undici giocatori per parte su un campo di ghiaccio delle stesse dimensioni di un campo da calcio, con due porte alte due metri e larghe tre e mezzo. La palla che una volta era un pezzo di sughero e poi di corda con il tempo si è trasformata in una palla di plastica di circa sei centimetri di diametro dal peso di 60 grammi. Ovviamente servono pattini ai piedi e la mazza da bandy.

Lo sport ha anche regole simili al calcio ed è molto meno violento dell'hockey visto che i corpo a corpo sono molto meno frequenti.

La federazione internazionale bandy (IBF)  istituita nel 1955 in Svezia con la sede che dal 1979 si trova a Katrineholm, comprende 27 paesi al mondo tra cui anche l'Italia (dal 2003); non sarà come la FIFA ma tuttavia ha i numeri per organizzare ogni anno un campionato del mondo o come viene chiamata da queste parti una VM (VärldsMästerskap). Dal 1957, anno di svolgimento della prima competizione mondiale, l'Unione Sovietica (poi diventata Russia) e la Svezia si sono spartite tutte le medaglie d'oro ad esclusione di unica vittoria della Finlandia nel 2004.

E pochi giorni fa si è conclusa la VM 2010 che ha sancito, per il secondo anno di fila, la vittoria della Svezia dopo un filotto di tre vittorie della Russia. Sapete con chi si è disputata la finale? Con la Russia e la vittoria è arrivata solo ai tempi supplementari per 6-5.

![img](http://4.bp.blogspot.com/_DMCeUNlrHns/S3BbLRWIf5I/AAAAAAAAA2o/0yYclTpYqf8/s400/bandy_campo.gif)

![img](http://1.bp.blogspot.com/_DMCeUNlrHns/S3BbgUTFebI/AAAAAAAAA24/lREVIXLcldc/s400/bandy_mazze.png)

![img](http://3.bp.blogspot.com/_DMCeUNlrHns/S3BbL4F56QI/AAAAAAAAA2w/DzUJBxcqPsQ/s400/sveziacampionebandy.jpg)

*[original article](http://onewaytosweden.blogspot.it/2010/02/bandy-chi-lo-conosce.html)*


##Sporche storie di rifiuti
Ogni giorno non perdo l'abitudine di guardare le prime pagine dei giornali italiani online giusto per tenermi aggiornato su quello che succede in patria. Beh per dire la verità quasi sempre ne rimango molto deluso, le solite notizie di cronaca nera, di corruzioni, insomma la solita solfa.

Oggi però lo sguardo, che a volte mi rendo conto essere abbastanza distaccato dalle notizie, si è soffermato su una parola a me familiare: ARPA.

E non si tratta dello splendido strumento musicale bensì della sigla per identificare le Agenzie Regionali Per l'Ambiente che sono presenti in più o meno tutte le regioni d'Italia. Meno di un anno fa anche io lavoravo ancora per una di queste agenzie regionali, quella con la V di Veneto attaccata in coda.

E la notizia riguarda proprio le due regioni d'Italia a cui sono più attaccato: il Friuli perché ci sono nato e il Veneto perché vi ho studiato e lavorato. Il titolo è tosto da mandare giù, come spesso accade per i titoli dei quotidiani, scritti più per attirare l'attenzione del lettore che per altro: "Medicinali scaduti smaltiti nel terreno. Fermata una banda tra Veneto e Friuli". Nel sottotitolo si affonda il colpo: "Tre arresti, indagati due funzionari dell'Arpa di Udine. Seicentomila chili di rifiuti in provincia di Treviso".

Mi prendo la briga di leggere per evitare di rimanere troppo coinvolto dal titolo e scopro che il tutto è iniziato dalla scoperta di una discarica abusiva di rifiuti sanitari in un'area destinata a parcheggio all'ospedale di Latisana. GULP, ho letto bene? Ma è il mio paesello natio, nel profondo nord-est... rimango a bocca aperta e poi mi ritornano alla mente le immagini e le parole raccontate in una delle storie del film Gomorra. Anche la sera in cui vidi per la prima volta quel film stetti male.

Ma con il passare del tempo subentra un grande rischio: quello di abituarsi a queste brutte storie, quello di credere che siano oramai la normalità... e quando ci si abitua allora è grave perché viene a mancare l'attenzione verso certi fatti... ma cosa ci puoi fare quando sono proprio i giornali che, sempre pronti a denunciare qualsiasi fatto pur di fare notizia, poi invece si dimenticano di raccontare come le storie vanno a finire. Forse farebbe molto meglio a tutti sapere che i responsabili ed i colpevoli vengono alla fine puniti, che c'è una giustizia da qualche parte, ma queste belle notizie non fanno cronaca...

Quella di oggi è solo una delle tante, ormai troppo storie di corruzione che dilagano sia nel privato come nel pubblico in quello che era il Bel Paese e che stanno interessando tutti i settori e il nord come il sud ormai.

Lo smaltimento illegale di rifiuti è una brutta cosa, perché a rimetterci alla fine è sempre chi non ha colpa: la gente comune. Fortuna va' che qui l'ambiente sembra avere un livello di priorità un pelo diverso...

![img](http://3.bp.blogspot.com/_DMCeUNlrHns/S3WH3puhp-I/AAAAAAAAA3A/DjW9H4zTCec/s400/rifiutisanitari.jpg)

*[original article](http://onewaytosweden.blogspot.it/2010/02/sporche-storie-di-rifiuti.html)*


##Il silenzio della domenica mattina
Stamattina, nel giorno di San Valentino, sono uscito quando mancava ancora qualche minuto alle 8 per andare all'ospedale a prendere in auto Silvia che aveva appena terminato il turno di notte al pronto soccorso. Mi sembrava il minimo in questa giornata di festa degli innamorati...

La domenica mattina sembra che il tempo si fermi da queste parti. Mentre durante la settimana alle 7.30 è tutto un andare e venire di gente a piedi, in bici, in auto chi per andare al lavoro, chi per portare i bimbi all'asilo o a scuola, oppure a far passeggiare il cane, la domenica mattina sembra che qualcuno abbia cristalizzato e immobilizzato tutto, paesaggi ed esseri viventi.

In giro non c'è nessuno, nessun rumore, solo il cinguettio di qualche uccello sugli alberi e lo scricchiolio della neve sotto le scarpe. All'incrocio i semafori sono tutti rossi in attesa di diventare verdi all'arrivo della prima auto, ma nessuna macchina si va viva all'orizzonte... ho il tempo per pensare a tutta questa neve che ancora la fa da padrona in questo inverno veramente nordico. Con domani sono esattamente due mesi che il paesaggio è completamente bianco e devo dire che non mi ha ancora stancato. Vedere la neve cadere fuori dalla finestra o camminando in un ampio viale alberato regala ancora autentiche emozioni da bambino.

Forse il prossimo anno non sarà così, tutti lo dicono che questo è straordinario, ma intanto il sole è sempre più alto in cielo durante il giorno e la luce a mezzogiorno non ha più quella tonalità gialla che ha a dicembre. Le giornate si stanno allungando e velocemente... a quando allora il disgelo? Per il momento non ci penso, mi voglio godere più a lungo possibile questo paesaggio incantato e il silenzio ovattato della domenica mattina. Nel frattempo... buon San Valentino a tutti !

![img](http://2.bp.blogspot.com/_DMCeUNlrHns/S3e_5SoD3CI/AAAAAAAAA3I/HaB_ckqqklY/s400/passeggiata.jpg)

*[original article](http://onewaytosweden.blogspot.it/2010/02/il-silenzio-della-domenica-mattina.html)*


##La bandiera svedese
Questa sera la Svezia ha vinto la sua seconda medaglia d'oro ai Giochi Olimpici di Vancouver. La gara era il biathlon maschiale di 12,5km e come era successo anche per la vittoria di ieri di Charlotte Kalla nella dieci chilometri tecnica libera di fondo, le televisioni svedesi hanno dedicato ampi spazi alle imprese degli atleti. E stamattina anche le previsioni del tempo del SMHI (il servizio meteorologico nazionale svedese) apriva il bollettino meteo con un simpatico gioco di parole tra il cognome dell'atleta ed il freddo inverno (freddo si dice appunto "kall, kallt, kalla").

Ma quello di cui vi volevo parlare era qualcos'altro. Erano le bandiere. Si perché in questi giorni olimpici capita spesso di vedere molte volte sventolare le bandiere dei paesi scandinavi che sono tutte accomunate da un fattore: la presenza della croce, la cosiddetta croce scandinava o nordica che simboleggia la cristianità. La prima bandiera della serie  ad essere utilizzata è stata quella danese già tra il 1200 e il 1300, seguita poi da quella svedese istituita nel XVII secolo; rispettivamente all'inizio ed alla fine del XIX secolo risalgono invece le bandiere norvegese ed islandese (che sembrano una il reciproco dell'altra). L'ultima del gruppo è stata la bandiera finlandese alla fine della prima guerra mondiale.

I colori della bandiera svedese sembrano derivare dallo stemma nazionale svedese, quello con le tre corone dorate in campo blu. L'origine della bandiera tuttavia non è del tutto certa e ci sono anche alcune leggende che vi aleggiano attorno. Ad ogni modo gli svedesi sembrano molto attaccati ad essa e molte case hanno il loro palo dove sventola costantemente il vessillo giallo-blu. Anche noi nell'area verde sotto casa (che da due mesi è solo bianca...) abbiamo un "palo comunale" ossia gestito dal comune, il quale si occupa di issarvi la bandiera svedese nelle occasioni in cui viene richiesto (ci è stato detto anche nel giorni di compleanno della famiglia reale ed in effetti la abbiamo vista sventolare più di qualche volta...).

![img](http://1.bp.blogspot.com/_DMCeUNlrHns/S3scXWhSNVI/AAAAAAAAA3g/vz9l_RqKdpk/s400/stemmasvedese.png)

*[original article](http://onewaytosweden.blogspot.it/2010/02/la-bandiera-svedese.html)*


##La Brontomacchina discriminata?
Ebbene questa mi sento di dire è la prima volta che ho qualcosa da ridire sulla Svezia, o forse meglio sul comportamento di un individuo. E' accaduto ieri, quando nel pomeriggio sono andato nel parcheggio pubblico dove di solito lascio la Brontomacchina (il Discovery). Premetto che si tratta di un parcheggio libero (di quelli con la P bianca su sfondo blu) quindi teoricamente senza limitazioni né costi.

Infatti tutto è filato liscio per molti mesi, diciamo pure da quando la macchina è arrivata qui in Svezia a luglio dell'anno scorso. Il parcheggio infatti è utilizzato sempre dalle stesse persone in quanto più o meno ci sono sempre le stesse macchine che vi sostano immobili per giorni e settimane. Da quando poi ha iniziato a nevicare, ad inizio dicembre, alcune macchine (circa una decina) non sono state mai mosse in quanto giacciono sotto un'improbabile coltre di neve e penso debbano aspettare solo il disgelo per uscire dalla morsa del ghiaccio. Fatta questa doverosa premessa arriviamo al "fattaccio". Come anticipato, una volta arrivato al parcheggio per usare l'auto, ho trovato sul parabrezza appena imbiancato da qualche fiocco di neve, un foglietto di plastica con all'interno una bella multa.

Non ci potevo credere. Ma veramente non ci potevo credere. Sono sceso ed ho iniziato la perlustrazione del parcheggio perché era veramente qualcosa di incomprensibile. Nessun'altra auto aveva alcuna multa. La spiegazione riportata nel foglietto illustrativo era abbastanza chiara: sosta superiore alle 24 ore con tanto di controllo sulla posizione delle singole ruote. Beh in effetti, l'auto è rimasta parcheggiata là per quasi sette lunghi mesi... quindi nulla da eccepire su questo. Sinceramente però questo particolare articolo del regolamento comunale sui parcheggi mi era sfuggito, anche perché non vi è alcun cartello esplicativo in merito.

Stamattina sono andato al comando di polizia del comune per chiedere spiegazioni ed ho ottenuto un bel modulo di reclamo ma nessuna spiegazione perché l'autore della multa era in malattia.... strano mi dico... o forse non troppo, sentite qua perché.

1) Perché la multa mi è stata data solo dopo sette mesi di parcheggio libero ed incondizionato, soprattutto quando il parcheggio per di più è difficilmente agibile vista la montagna di neve ivi presente e il fatto che non viene pulito dal comune?

2) Perché solo la mia auto (unica con targa straniera) ha ricevuto il simpatico omaggio?

Sono venuto in Svezia perché la legge in Italia non mi sembrava proprio uguale per tutti e adesso fanno questo proprio a me? Aahahah...

Oggi pagherò le 300 KR, compilerò il mio bel modulo di reclamo e mi rivolgerò pure al "Byrån mot diskriminering", l'ufficio contro la discriminazione... non vi puzza strana la faccenda anche a voi che solo la mia povera auto italiana aveva la multa? Per forza il tipo oggi è in malattia, secondo me si è beccato un esaurimento (non infrequente) e si sfoga ogni tanto dando multe a destra e a manca ai primi malcapitati stranieri pensando che magari questi se ne stiano zitti e paghino. Ma il Sig. X ha a che fare con noi... e su queste cose non molliamo! Alla prossima puntata per la risoluzione del mistero del parcheggio incondizionato.

![img](http://3.bp.blogspot.com/_DMCeUNlrHns/S3vxYm3XvxI/AAAAAAAAA3o/n10d1EjA8B8/s400/Multa.jpg)

![img](http://3.bp.blogspot.com/_DMCeUNlrHns/S3vxZGZVe6I/AAAAAAAAA3w/C1xNDQfOsmw/s400/parcheggioinverno.jpg)

*[original article](http://onewaytosweden.blogspot.it/2010/02/la-brontomacchina-discriminata.html)*


##Parigi arriviamo !
Domani partiremo per un breve weekend parigino organizzato al volo per un'occasione molto speciale. Come forse alcuni di voi sapranno, io e Silvia coordiniamo un'associazione di appassionati di temporali e tornado che si chiama Thunderstorms. Tra le varie attività che abbiamo organizzato in questi ultimi anni, ci sono state anche due edizioni (nel 2007 e 2008) di un viaggio-avventura a caccia di tornado negli Stati Uniti d'America cha abbiamo battezzato "Tornado Tour".

Nella seconda edizione i nostri due equipaggi (avevamo due grandi furgoni bianchi con i quali abbiamo percorso oltre 10.000 chilometri assieme ad una decina di persone) sono stati filmati per alcuni giorni da un giovane regista francese che si trovava in America proprio per riprendere coloro che ogni anno vanno a caccia di tornado.

Felix Bassous, questo il suo nome, dopo aver trascorso più di due mesi nella Tornado Alley (la parte centrale degli Stati Uniti d'America) ed aver filmato ore e ore di pellicola, è riuscito a completare il lavoro di montaggio e soprattutto è riuscito nell'impresa di vendere il suo documentario ad un paio di televisioni francesi. Venerdì sera quindi alle 20 ci sarà una premiére a Parigi, la sua città natale, e noi siamo felici di poterlo nuovamente incontrare nella capitale francese dopo quasi due anni.

Per chi volesse gustarsi qualche emozionante scena del documentario qui sotto è disponibile un breve video. Verso la fine del video si vede uno dei nostri due furgoni bianchi e le persone che filmano il grande tornado che quel indimenticabile giorno avevamo cacciato. Per i più curiosi c'è anche la cronaca della caccia di quel giorno. "66 jours dans la Tornado Alley" è il titolo del documentario.

![img](http://4.bp.blogspot.com/_DMCeUNlrHns/S3wfuosP-aI/AAAAAAAAA34/sCXfu696EdI/s400/tornadotour2008.jpg)

*[original article](http://onewaytosweden.blogspot.it/2010/02/parigi-arriviamo.html)*


##Cacciatori di tornado e Sanremo
L’atmosfera era quasi familiare, un’ottantina di persone, soprattutto amici e parenti hanno affollato il piccolo teatro Odissée dove venerdì sera abbiamo assistito alla premiére del film “66 jours dan la Tornado Alley”. E mescolati nella platea c’era anche qualche protagonista del film-documentario sui cacciatori di tornado tra cui il sottoscritto ed un amico svizzero.Non mi era mai successo prima e devo dire che è una sensazione molto bella vedersi dall’altra parte dello schermo, ripreso dalle telecamere. E devo dire che il lavoro di Felix (il regista) è stato sapiente in quanto è riuscito a rendere bene tutti gli aspetti della “dura vita del cacciatore di tornado” che, come si dice, è 90% attesa e 10% adrenalina pure. Nel suo video racconto non manca nulla, dai ritrovi mattutini per lo studio della situazione meteorologica, alla lunga guida per ore e ore nelle immense praterie d’America, dalle interminabili attese che si formi il temporale giusto ai frenetici momenti della caccia, dell’inseguimento del temporale perfetto tra chicchi di grandine enormi, fulmini che cadono poco distanti dalle auto, fino alla materializzazione del tornado.Il gruppo di cacciatori italiani ha regalato a Felix l’occasione che attendeva dopo oltre quaranta giorni trascorsi nelle strade della Tornado Alley, passando da un gruppo di cacciatori al successivo senza aver mai grande fortuna nella caccia grossa. Quello che si prospetta davanti alle telecamere il 23 maggio 2008 in uno sperduto angolo di Kansas è il sogno di tutti i cacciatori di tornado: uno splendido tornado con il suo vortice nero di polvere e detriti in un contrasto di luce perfetto che attimo dopo attimo si avvicina regalando pochi minuti di autentica adrenalina! Chapeau…

Parigi però ci ha “regalato” anche un’altra chicca. Facendo zapping sulla tv dell’albergo siamo finiti su RAI1 e così ci siamo regalati due happening che ci mancavano da un po’: il telegiornale delle 20 e, attenzione attenzione, la serata finale del Festival di Sanremo. Il TG è stato un susseguirsi di cattive notizie, dalla frana in Calabria, alle bombe sparse in giro per il paese, per fortuna che poi il festival, è riuscito persino a farci sorridere a tratti specie con la simpatica canzone di Cristicchi. Ma è durato troppo poco, perché quando gli italiani hanno scelto (con il televoto) le tre canzoni finali, mi sono sentito molto deluso ed ho spento la tv. Ok è una questione di gusti musicali sicuramente, ma premiare un trio “d’altri tempi” che porta sul palco un testo un pochetto poverello…

Aggiunta del 24 febbraio. Gustatevi questo video che è spettacolare. Il caso ha voluto che circa al minuto 3' del video si vedano per qualche secondo i quattro personaggi del "Il mago di Oz" famosissimo racconto ambientato in Kansas, la patria dei tornado.

*[original article](http://onewaytosweden.blogspot.it/2010/02/cacciatori-di-tornado-e-sanremo.html)*


##Voglio andarmene da qui, ma...
Da quando abbiamo aperto questo blog riceviamo, sempre piú frequenti, mail da chi ci legge e sogna, piú o meno realisticamente, di emigrare in Svezia. Si tratta di persone molto eterogenee per etá, stato famiglia, livello di istruzione, attuale occupazione, curriculum, conoscenza linguistica. Una delle domande piú frequenti che ci vengono poste é "sono diplomato/laureato in... e ho esperienza lavorativa come... Vorrei sapere quali possibilitá di lavoro ci sono in Svezia".

6. Qualunque sia la vostra destinazione, sappiate che partire é dura, non é facile nemmeno adattarsi e ci vuole un bel periodo di acclimatamento. Ma se le premesse sono quelle giuste, é una bellissima ed arricchente esperienza. 

 

Buon viaggio !

*[original article](http://onewaytosweden.blogspot.it/2010/02/voglio-andarmene-da-qui-ma.html)*


##Cattivo pagatore ?
Era successo negli ultimi mesi dell'anno scorso a Silvia, prima in occasione della richiesta di concessione della carta di credito alla banca, e poi per la sottoscrizione dell'abbonamento alla tv via cavo. Ma in questi giorni è successo anche a me: mi è stato negato l'acquisto di un oggetto dopo una procedura di ricerca sul credito.

Come forse vi ricorderete, nell'autunno dell'anno scorso, ho aperto qui in Svezia quella che potrebbe essere l'analogo della partita IVA in Italia: una "enskild firma". Come raccontato in un post precedente, la fase burocratica di avvio iniziale è filata via liscia senza particolari complicazioni visto che quasi tutto si fa via internet e senza troppo sforzo né bolli. Ovviamente come qualsiasi attività permette oltre che di emettere fatture (se si lavora ovviamente) anche di pagare delle fatture per servizi o beni che si acquistano il cui costo può poi essere detratto dall'imponibile. 

Ma eccoci dunque all'inghippo. Luogo del misfatto: IKEA di Linköping.

Dopo diversi mesi trascorsi a lavorare seduto su una sedia di legno (una di quelle in dotazione al tavolo del soggiorno), avevo pensato bene di comprarmi una sedia-poltrona da lavoro seria. Così la scorsa settimana dopo un'attenta valutazione e prova sul campo di tutte le poltrone disponibili all'IKEA eravamo giunti alla cassa con la scatola della nostra bella poltrona da montare nel carrello. Alla mia richiesta di poter avere una fattura (visto che la poltrona la avrei usata appunto per lavorare) mi è stato richiesto di effettuare la procedura di registrazione come nuovo cliente business in modo tale da poter successivamente pagare la fattura direttamente alla cassa.

Fatto sta che dopo aver lasciato giù tutti i dati all'impiegato di turno ed inoltrata la richiesta, dopo venti minuti di attesa, è arrivata la risposta negativa da parte della Ikano Bank. In pratica, cosa era successo ? L'IKEA prima di fatturare (non importa se io pagavo subito visto che non mi serviva alcun tipo di finanziamento) ha richiesto alla sua banca delle informazioni sulla solidità finanziaria della mia ditta. Ovviamente io non avendo ancora presentato alcuna dichiarazione delle tasse annuale (lo farò per la prima volta a maggio) figuro diciamo come "pagatore non troppo affidabile". Non importa se pagavo cash e se avevo già versato le mie belle prime tasse... non avevo ancora fatto la mia prima dichiarazione dei redditi !

Questa cosa del controllo sul credito, che ritengo essere un'ottima cosa onde evitare poi di dover pagare degli avvocati per riscuotere i crediti, purtroppo durante il primo anno di attività in cui si risiede in Svezia solleva non pochi problemi ai nuovi arrivati. Su questo dovrebbero essere leggermente più flessibili soprattutto se il pagamento viene effettuato seduta stante... ma non importa, noi intanto una bella lettera di reclamo all'IKEA gliela abbiamo già spedita... oltre ovviamente ad avergli lasciato la poltrona. Vediamo come andrà a finire.

![img](http://3.bp.blogspot.com/_DMCeUNlrHns/S4UtrjNR-PI/AAAAAAAAA4A/1uDlGOwjfvk/s400/ikeabusinness.jpg)

*[original article](http://onewaytosweden.blogspot.it/2010/02/cattivo-pagatore.html)*


##L'era glaciale è finita?
Ecco, prima o poi sarebbe successo. Dopo tre mesi passati a temperature che qui chiamano "minusgrader" ossia sottozero, in questi ultimi giorni la colonnina del mercurio si è affacciata timidamente alla fatidica soglia che determina, per l'acqua, il passaggio tra lo stato solido e quello liquido (a pressione atmosferica si intende...).

Questo significa che è iniziato un processo che a mio avviso non sarà breve durante il quale le montagne di neve iniziano a sciogliersi lentamente, grazie anche al contributo "distruttivo" delle deboli piogge quando le temperature sono sopra lo zero. E così la neve ha iniziato a perdere il suo bianco candore ed il colore dei cumuli di neve ai lati delle strade sta mutando verso un grigio scuro, marrone. Non c'è più sulla sede stradale quella fantastica farina nevosa asciutta che ha regnato sovrana per tutto il cuore dell'inverno; la farina ora ha lasciato il posto ad una fanghiglia più o meno bagnata.

Le situazioni più difficili però si incontrano sui marciapiedi e sulle zone riservate ai pedoni dove la neve pressata e bagnata, grazie magari a qualche ora sottozero durante la notte, si trasforma in una miscela scivolosa fatta di neve, ghiaccio e sassolini anti scivolo che però vengono subito inglobati dalla miscela e perdono il loro effetto benefico. Camminare ora diventa un esercizio di equilibrio e non è difficile vedere persone di tutte le età avanzare con andature improbabili.

L'altra sera avevo calzato ai piedi un paio di scarponcini che non avevo mai messo prima durante l'inverno perché non adatti alle temperature diciamo "molto" sotto zero. Appena uscito allo scoperto mi ero chiesto che problema avessero le suole di questi scarponcini ma poi, confrontata l'esperienza con altre persone, ho scoperto l'arcano: l'era glaciale è (quasi) finita, è iniziato il disgelo.

Le condizioni meteorologiche del prossimo mese decreteranno la velocità con cui tutta la neve se ne andrà. Non sarà un bel mese sicuramente e le scarpe saranno spesso sporche, ma è il modesto prezzo da pagare per aver goduto di un inverno senza precedenti da molti anni a questa parte !

![img](http://2.bp.blogspot.com/_DMCeUNlrHns/S4jfZpwxh2I/AAAAAAAAA4I/IIZ_3y09gto/s400/IceAge2meltdown.jpg)

*[original article](http://onewaytosweden.blogspot.it/2010/02/lera-glaciale-e-finita.html)*


##Voci di dissenso
Ancora prima del nostro trasferimento in Svezia, quando avevamo iniziato a manifestare la nostra intenzione di lasciare l'Italia, ci siamo spesso confrontati con le opinioni contrarie di chi ci è vicino.  Se in generale non è facile emigrare (sia dal punto di vista "mentale" che da quello meramente "pratico"), tanto meno lo è farlo contro il parere di chi sta più a cuore, e intuire che qualcuno sia in qualche modo "scontento" della nostra scelta non è esattamente una bella sensazione. 

A più riprese, prima della nostra partenza, si è discusso, in un modo o nell'altro, di come poterci far desistere dal nostro proposito di andarcene, con l'elogio degli aspetti positivi del vivere in Italia (relativa vicinanza dei genitori, casa di proprietà, lavoro fisso nel caso di Gabriele, clima, cibo, e bla bla bla) e con la proposta di poco realistiche alternative per risolvere i problemi che ci hanno portato all'emigrazione. Anche ora che siamo qui, e che raccontiamo a voce e sul blog quello che ci accade più o meno ogni giorno, ogni evento spiacevole, finora davvero raro e banale, che ci accade viene largamente discusso e la conclusione di ogni simile discorso è così riassumibile: "sembra che le cose lì non stiano andando proprio bene (e tra parentesi forse sarebbe stato meglio che ve foste rimasti in Italia, lì di questi problemi non ne avreste avuto)". Certo: ne avremmo avuti di ben altri e di ben più importanti che prendere una multa di 30 euro o di pensare come convincere l'IKEA a emettere una fattura per una sedia da lavoro. E, per soddisfare la curiosità di tutti, qui in realtà le cose in generale vanno decisamente bene e la nostra qualità di vita è migliorata sensibilmente rispetto a quando eravamo in Italia. 

Ecco, io penso che la percezione di come si vive in Italia al giorno d'oggi da parte di chi è già fuori dal mondo del lavoro e non vive più i problemi quotidiani di una giovane famiglia sia abbastanza diversa da come l'Italia l'abbiamo vissuta noi ultimamente. Chi ha vissuto la propria giovinezza e vita lavorativa negli anni 60-70-80, quando il mercato del lavoro "tirava", quando si viveva bene con uno stipendio medio in una famiglia di 4 persone, quando a 30 anni e con poco più di una decina di anni di lavoro ci si comprava la casa senza indebitarsi per la vita, quando ci si poteva permettere di offrire ai propri figli un'educazione scolastica di qualità e una serie di attività alternative (studi musicali, sport, ecc.), ecco chi ha vissuto in questi anni probabilmente fa fatica a capire come l'Italia di oggi sia cambiata e come, crisi o non crisi, sia molto difficile permettersi di offrire ai futuri figli almeno quello che noi abbiamo ricevuto dai nostri genitori (e non solo materialmente, ma anche in termini di valori nella società italiana d'oggi). 

E da qui la seconda critica che spesso ci è stata rivolta, più o meno velatamente: "perchè, con le vostre capacità e le vostre idee, non rimanete e cercate di cambiare l'Italia partendo dal vostro piccolo ?" Grazie della fiducia, ma al di là di essere onesti e fare del proprio meglio sul lavoro e nella vita di tutti i giorni (cosa che già applicavamo), che senso ha lottare contro i mulini a vento senza speranza alcuna di cambiare un sistema corrotto dai vertici fino alla base, finendo per esaurirsi e "non vivere" ? A mio avviso, meglio andarsene: d'altra parte continueremo a dire la nostra (se a qualcuno interessa) su questo blog, e con il nostro voto dall'estero possiamo sempre esprimere la nostra opinione su quelli che vorremmo fossero i cambiamenti nella nostra Italia (ammesso che la nostra opinione valga ancora qualcosa).

Per farci tornare non servono riconoscimenti teorici, articoli su giornali più o meno diffusi, o la fama. Serve un cambiamento vero, di quello che si tocca con mano e nella vita di tutti giorni. E finchè questo non accadrà, spiacenti, ce ne staremo qui, e cercheremo di realizzare tutti i nostri sogni, la vita in fin dei conti è una sola.

*[original article](http://onewaytosweden.blogspot.it/2010/02/voci-di-dissenso.html)*


##Quando qualcosa va storto: diversi approcci ad uno stesso problema
Metodo italiano:

A parte l'ovvia ironia, mi sembra molto tipico del sistema italiano lo scaricare il barile, il "dare la colpa a qualcuno" quando si verifica un problema, un inghippo nel sistema. Ecco: COLPA. Subito pronti a mettere in croce qualcuno (magari poco importa se è la persona giusta, basta che UN colpevole si trovi).

Spesso però la responsabilità non è del singolo, bensì di qualche procedura nel sistema che è difettosa. E se il difetto rimane, una volta eliminato il "colpevole" l'errore sarà prima o poi destinato a ripetersi.  

Insabbiare, insabbiare, insabbiare... suona qualche campanello nella testa di qualcuno ???

Perchè invece non impiegare le - magari limitate - risorse disponibili per fare un'analisi di quello che nel sistema nella sua interezza non va ? Così è come funziona qui (almeno per l'esperienza che ho in ambiente ospedaliero). 

I casi di "malasanità" - più o meno gonfiati - di cui si sente parlare in Italia, esistono anche qui. Non saprei fare un confronto attendibile Italia-Svezia, in termini numerici, ma quello che salta all'occhio è il COME il problema viene qui affrontato e risolto. Spesso è una serie di circostanze, l'una dopo l'altra e in sfortunata serie, che porta al patatrac, e non l'errore umano del singolo (tutti possiamo sbagliare, e spesso questo ha poco a che fare con l'esperienza, la competenza e la buona volontà). Perchè non modificare allora le procedure di sicurezza in questa "catena di lavoro", in modo che A controlli B il quale a sua volta controlla C ? Il risultato non è solo una maggiore sicurezza per chi usufruisce del servizio (pazienti), ma anche una minore pressione psicologica e un minor stress per chi lavora (medici, paramedici, ecc.). Oltre poi al fatto che un tale cambiamento, sicuramente più dispendioso nell'immediato in termini di risorse, tempo, denaro, energie, resta comunque per il futuro. E' un investimento, ma che alla lunga paga. 

Per chi volesse invece attenersi al vecchio consolidato metodo, ecco la versione in svedese :-)

![img](http://4.bp.blogspot.com/_bRAFJVmBu9U/S41K6Ggk3XI/AAAAAAAAAOM/mSJHzCVb-gg/s320/soluzione.jpg)

![img](http://4.bp.blogspot.com/_bRAFJVmBu9U/S41QhLA8TGI/AAAAAAAAAOU/9EUpAm14_6Y/s320/problemlosning1.jpg)

*[original article](http://onewaytosweden.blogspot.it/2010/03/quando-qualcosa-va-storto-diversi.html)*


##Come funziona il sistema sanitario
Oggi al corso SFI è arrivato un signore bosniaco (in Svezia da 15 anni e dipendente della regione) che ci ha spiegato i principi del sistema sanitario regionale. Dovrebbe essere un post da Silvia, visto che è la sua materia, ma lo scrivo io così cerco di riassumere quello che ho capito in parole semplici (visto che il linguaggio oggi utilizzato era "lätt svenska" appunto, seppure con uno strano accento...).

La regola n.1 dice che ci sono due numeri di telefono fondamentali che vanno imparati a memoria: 112 e 1177. Il primo è per le emergenze di vario tipo (sanitarie, incidenti, polizia, pompieri, ...) il secondo è per ricevere consigli di qualsiasi tipo in ambito sanitario.

Per capire meglio ora come è organizzato il sistema sanitario in Svezia procederò per esempi pratici così è più facile comprendere i meccanismi.

Esempio 1: c'è un'emergenza che richiede un intervento di un medico in poco tempo come ad esempio una frattura o un forte dolore al petto. Per questi casi che si definiscono urgenti c'è il pronto soccorso dell'ospedale che qui si chiama "Akutmottagning". Ci si può arrivare con le proprie gambe o chiamando il 112.

Esempio 2: non ci si sente bene, si ha qualche sintomo magari tipico da influenza, insomma qualcosa per cui in Italia si andrebbe dal medico di base. Qui se la giornata è feriale e l'orario diurno (che significa fino alle 16.30-17.00) si chiama il più vicino "Vårdcentral" (una specie di poliambulatorio), si lascia il proprio "personnummer" ad un risponditore automatico e si viene richiamati entro poco. Come risultato si ottiene un appuntamento che a seconda della gravità dei sintomi può essere concesso o il giorno stesso o al massimo entro i sette giorni successivi.

Esempio 2: non ci si sente bene, si ha qualche sintomo magari tipico da influenza, insomma qualcosa per cui in Italia si andrebbe dal medico di base. Qui se la giornata è feriale e l'orario diurno (che significa fino alle 16.30-17.00) si chiama il più vicino "Vårdcentral" (una specie di poliambulatorio), si lascia il proprio "personnummer" ad un risponditore automatico e si viene richiamati entro poco. Come risultato si ottiene un appuntamento che a seconda della gravità dei sintomi può essere concesso o il giorno stesso o al massimo entro i sette giorni successivi.

Esempio 3: se i sintomi dell'esempio 2 si presentano nel weekend o durante la sera/notte si chiama il fatidico 1177 dove si ricevono le dovute istruzioni su cosa fare. Se è il caso si può venire dirottati verso lo "Jourcentral" che è la stessa cosa del Vårdcentral solo che è aperto anche il weekend e tutti i giorni fino alle 21.

Cosa da tenere ben a mente, non ci si può presentare ad un vårdcentral senza prima prenotare una visita e tanto meno pensare di andare al pronto soccorso per qualcosa che non è veramente acuto !

Adesso parliamo un po' di costi introducendo il concetto della "högkostnadkort" e della "frikostnadkort" che si potrebbero tradurre in "carta delle spese mediche a tetto" e "carta per l'esenzione del pagamento delle spese mediche".

La prima volta che ci si reca ad un vårdcentral è opportuno farsi rilasciare la "högkostnadkort". Ad ogni visita una "sjuksköterska" (una delle parole più difficili da pronunciare dello svedese), ossia l'infermiera, appone un bel timbro sulla carta. Il costo di ogni consulto è di 150 kr per un medico "normale" e di 300 kr per una visita specialistica. Timbro dopo timbro quando si giunge ad una spese di 900 kr il resto è gratis, ossia si riceve la "frikort" che vale un anno a partire dalla data del primo timbro.

Se qualcuno ha bisogno di andare spesso dal medico succede anche che dovrà prendere magari anche diverse medicine. Ecco come funziona in questo caso, parliamo ovviamente di medicine con ricetta. Fino a 900 kr (sempre su base di 12 mesi) si paga tutto, da 900 kr a 1.700 kr si paga il 50%, da 1.700 kr a 3.300 kr si paga il 25% ed infine tra 3.300 kr e 4.300 kr si paga il 10%. Oltre non si paga più niente. Per tradurre le cifre in euro basta sapere che una volta pagati circa 180 euro, il resto è gratis.

Ok, supponiamo però di stare abbastanza bene e di non arrivare a nessuna soglia né di visite né di medicine, però magari abbiamo bisogno del dentista... solo a pensare a quanti soldi ho lasciato ai dentisti in Italia mi viene male... ognuno con i suoi preventivi, ognuno con i suoi prezzi, una giungla.

Prima di tutto c'è da sapere che ogni anno c'è un piccolo sconto da detrarre dalla prima spesa: si tratta di una detrazione di 300 kr per i giovani fino ai 29 anni e per gli over-75, contributo che si riduce a 150 kr per le persone tra i 30 e i 74 anni. Anche se si ha bisogno della sola pulizia dei denti annuale si può applicare direttamente lo sconto.

Per il resto c'è l'apposita tabella con gli scaglioni di prezzi che sia la "Tandvård" (i dentisti dell'ospedale) che i "dentisti privati" devono rispettare.

Fino a 3.000 kr si paga tutto, da 3.000 kr a 15.000 kr si paga il 50% ed oltre si paga il 15%. Anche qui fatta la dovuta traduzione in euro significa che oltre i 900 euro si paga il 15% dell'importo. I nostri dentisti dovrebbero dare un'occhiata a questa tabellina e mettersi una mano sulla coscienza, soprattutto quelli che magari esercitano anche altre professioni contemporaneamente... 

Per finire con la ciliegina sulla torta c'è da notare che qui in Östergötland, la regione dove abitiamo noi, fino a 20 anni (e ripeto venti anni per chi non avesse letto bene), tutte le spese mediche e dentistiche sono GRATUITE, apparecchio per i denti incluso. Punto.

Questo è il "come funziona", tutto quello che oggi ho capito a scuola da bravo alunno. Silvia magari un giorno potrà parlare di come poi l'esperienza quotidiana di lavoro dall'interno si coniuga con tutte queste belle regole....

![img](http://4.bp.blogspot.com/_DMCeUNlrHns/S4_joK7iwlI/AAAAAAAAA4g/ZGwziVN0aBc/s400/akut2.jpg)

![img](http://2.bp.blogspot.com/_DMCeUNlrHns/S4_joZj7JMI/AAAAAAAAA4o/7NoMi9SC4zs/s400/apoteket_ny445_26611618.jpg)

![img](http://2.bp.blogspot.com/_DMCeUNlrHns/S4_ib8yJKrI/AAAAAAAAA4Q/_H-o5Lf2GJk/s400/dentist.jpg)

*[original article](http://onewaytosweden.blogspot.it/2010/03/come-funziona-il-sistema-sanitario.html)*


##Imparare con il latte
E' da un po' di tempo che volevo scrivere questo post perché penso che quello di cui oggi vi parlerò sia proprio una bella iniziativa. Ogni giorno, da bravi italiani, al mattino ci prepariamo il fatidico cappuccino con tanto di mocca per il caffé e "cappucinatore" a mano, l'unico che funziona veramente bene.

Ogni volta che estraggo il latte dal frigo inesorabilmente mi fermo incuriosito a "leggere il cartone del latte". Vi chiederete cosa ci sarà mai da leggere... in realtà ogni settimana il cartone è diverso sebbene noi prendiamo sempre la stessa marca e la stessa tipologia. Quelle che cambiano sono le "figure" direbbe un bambino ed è proprio così. Infatti sul retro del cartone vengono stampate delle simpatiche figure con delle spiegazioni alla portata dei bambini. Tempo fa è stata la volta dei dinosauri e non poteva certo mancare il nostro preferito, il protagonista del nostro blog, il brontosauro !

Ultimamente invece le domande arrivano direttamente dai bambini di 11-13 anni e vengono pubblicate con tanto di risposta. Ecco alcuni esempi: "si possono veramente far saltare i popcorn con il telefono cellulare?", oppure "tutti gli animali hanno la stessa temperatura corporea di 37°C?" o ancora "quanti tipi di uccelli ci sono in Svezia?" e "da quanto tempo esiste internet?". Che dire, l'iniziativa è simpatica e sicuramente attira l'attenzione dei piccoli che così sono stimolati ad imparare anche attraverso le cose più banali come il "cartone del latte".

Ma visto che parliamo di latte per la cronaca segnalo che al posto della dicitura intero, parzialmente scremato, scremato qui per il latte esistono diverse tipologie che vengono chiamate: il "mini mjölk" con 0,1% di grassi che è il più giovane dei quattro tipi esistenti ed è stato introdotto nel 1990, il "lätt mjölk" introdotto nel 1967 che ha un contenuto dello 0,5% di grassi, il "mellan mjölk" con 1,5% di grassi ed introdotto nel 1983 e il più vecchio "standardmjölk" con il 3% di grassi. Ce né quindi per tutti i gusti, salutisti e buongustai...

![img](http://4.bp.blogspot.com/_DMCeUNlrHns/S5ESWeVDsHI/AAAAAAAAA4w/U3D8RLgNU68/s400/brontosullatte.jpg)

![img](http://4.bp.blogspot.com/_DMCeUNlrHns/S5ESWsvm5DI/AAAAAAAAA44/f_AyS0AnfOw/s400/domandesullatte2.jpg)

*[original article](http://onewaytosweden.blogspot.it/2010/03/imparare-con-il-latte.html)*


##Drömmen om Italien - Sognando l'Italia
Dalla settimana scorsa è iniziato un nuovo programma televisivo su TV4, dal titolo "Drömmen om Italien". Si tratta di un reality condotto da Filippa Lagerbäck in cui 5 coppie svedesi, il cui sogno è quello di vivere in Italia, si trasferiscono in un paesello delle Marche per ristrutturare un edificio ed adattarlo a bed & breakfast: alla fine una sola delle 5 coppie verrà scelta da una giuria (composta da soli italiani residenti nel paesello) come la più adatta a restare e avrà la possibilità di vivere lì e gestire il B&B.

Confesso che quando avevo visto la pubblicità del programma in TV non ci avevo dato più di tanta importanza (come in generale non sono un tipo da reality e non guardo mai un altro programma, "Solens mat", che tratta di cibo italiano), ma il giorno seguente alla trasmissione sono stata bombardata di domande da almeno cinque colleghi diversi, e quindi mi sono decisa a registrare e guardare la replica, per capire se davvero fosse così interessante. 

Il paesello prescelto, Lapedona, provincia di Fermo nelle Marche, totale abitanti sulla carta 1187, è indubbiamente pittoresco, con case di pietra ed edifici storici, abbarbicato su un colle e con una vista mozzafiato. Gli abitanti sono quelli che qualsiasi straniero definirebbe "tipici": il macellaio e il parrucchiere che con i loro negozi sono il centro dei pettegolezzi del paese, gente che ha vissuto lì probabilmente tutta la vita, che parla solo italiano, che ha molta difficoltà anche a pronunciare la parola "bed and breakfast", e che guarda con curiosità ai 10 nuovi "ospiti" che di italiano non parlano neanche una parola al di fuori di ciao-buongiorno-buonasera.  I nuovi arrivati d'altra parte sembrano avere un'opinione abbastanza idilliaca del posto, e dell'Italia in generale. Non parlano appunto una parola di italiano, non hanno una minima conoscenza della cultura, delle regole, della burocrazia, e nei loro progetti di ristrutturazione del futuro B&B si scontrano con una serie di ostacoli. 

Quello che mi ha colpito sono state le parole di una delle coppie partecipanti, d'età attorno ai 25 anni e che ha lasciato temporaneamente in Svezia una bambina di 6 mesi: "noi partecipiamo per vincere e per garantire a nostra figlia una vita e un futuro migliore". Ma siete proprio sicuri ? Che cosa sapete dell'Italia per poter esprimere un giudizio simile ?

Più comprensibile invece la motivazione di altre 3 delle 5 coppie, ormai in pensione, che pensano di poter trovare un posto tranquillo e al caldo per passarci la vecchiaia. 

Non so come il programma si evolverà nelle prossime puntate, ma credo (e un po' anche spero) che i partecipanti abbiano modo di sperimentare anche i "contro" e di lasciare parzialmente da parte la visione stereotipata dell'Italia tutta sole, spaghetti, salami, pomodori e buon vino che è stata presentata nella prima puntata. 

![img](http://2.bp.blogspot.com/_bRAFJVmBu9U/S5Ye27Oa8MI/AAAAAAAAAOk/ykvHDzrrm-8/s1600-h/pizzaitalia.jpg)

Per chi voglia gustarsi un videoclip introduttivo (comprensibilissimo, credo, anche a chi lo svedese non lo capisce), ecco il link.

![img](http://2.bp.blogspot.com/_bRAFJVmBu9U/S5Ye27Oa8MI/AAAAAAAAAOk/ykvHDzrrm-8/s320/pizzaitalia.jpg)

*[original article](http://onewaytosweden.blogspot.it/2010/03/drommen-om-italien-sognando-litalia.html)*


##Il Sole si sta riprendendo i suoi spazi
Da qualche giorno le condizioni meteo si sono invertite tra nord e sud Europa. Qui nell'Östergötland impazzano le giornata con cielo blu e sole (ormai siamo alla quarta-quinta di fila) mentre nella nostra madre-patria l'inverno ruggisce ancora con neve e venti gelidi, un marzo che ha messo decisamente sotto-sopra l'Europa. Speriamo solo che per la fine del mese le cose ritornino "normali" altrimenti il "drömmen om Italien" dei nostri amici svedesi che ci porteremo dietro per le feste pasquali alla scoperta dei nostri luoghi natii finisce male...

Ma nell'attesa che le condizioni meteorologiche nel Mediterraneo si sistemino, da un paio di giorni girando per la città in bici ed a piedi, ho notato che stanno riemergendo dal letargo invernale degli "oggetti urbani" di cui avevo perso ormai il ricordo: i marciapiedi !!

Infatti con il scioglimento dei ghiacci sono riemersi i bordi dei marciapiedi, i bordi delle rotonde, tutti quei confini che segnano quello che è riservato ai pedoni-bici e quello che è di esclusività delle auto.

Adesso non ci sono più scuse, tutti dovranno stare al loro posto, i pedoni dovranno ritornare a calpestare i vecchi tracciati dei marciapiedi e le auto non potranno più tagliare leggermente le rotonde contando sull'assenza del "bordo".

Anche questo è un sintomo che l'inverno sta per finire e la primavera è laggiù da qualche parte che aspetta. Ma il fatto che sicuramente ha più effetto sulla vita di tutti i giorni sono i tempi del sorgere e del tramontare del Sole che sono nettamente cambiati e stanno in questo periodo accelerando parecchio. Il Sole ormai ha abbandonato definitivamente le basse traiettorie invernali e si appresta a diventare il grande protagonista che è d'estate !

*[original article](http://onewaytosweden.blogspot.it/2010/03/il-sole-si-sta-riprendendo-i-suoi-spazi.html)*


##Habemus skyltarna (abbiamo le targhe)
Vi ricordate che avevamo iniziato le procedure per immatricolare la nostra auto, la "Brontolina" in Svezia? Per chi si fosse perso i primi passaggi qui c'è il link al post che avevamo scritto a suo tempo.

Eravamo rimasti che dopo aver restituito le targhe italiane in patria ce ne eravamo tornati qui in Svezia con tutti i documenti necessari per provvedere all'immatricolazione svedese.

Il passo fondamentale è stato il collaudo che qualche giorno fa finalmente abbiamo potuto fare. Come già ricordato avevamo dovuto procurarci un'assicurazione provvisoria valida solo per il giorno in cui ci era stato fissato l'appuntamento dal "Bilprovningen", ossia il "centro collaudi" che qui non è un ente privato ma è parastatale.

Girare per la città senza targhe è stata una bella sensazione e devo dire che tra andata e ritorno avremo incrociate almeno quattro automobili delle polizia senza ovviamente conseguenze... in fin dei conti chi si sognerebbe di gironzolare in pieno giorno per il centro senza targhe se non ci fosse un reale motivo?

Arriviamo con dovuto anticipo sull'orario fissato per il collaudo sul luogo del delitto. Ad attenderci in zona industriale un enorme parcheggio con qualche macchina ed un lungo fabbricato con parecchie "porte" e tanto di display alfanumerico. La prima cosa da fare era la auto-registrazione presso un kiosko dove bisognava inserire il proprio numero di targa. In questo modo il personale all'interno potevano sapere che il cliente era già arrivato ed attendeva il suo turno puntualmente nel piazzale. Noi però le targhe ancora non le avevamo così ci siamo registrati di persona e poi abbiamo atteso il nostro turno. Silvia era molto preoccupata tanto che non ha voluto nemmeno guidare, temeva il peggio, ma la giornata di sole non poteva che presagire un lieto fine alla lunga storia.

Alle 14.40 puntuali come un orologio svizzero sul display compare il nostro numero di prenotazione (e non ovviamente la targa) e cautamente ci dirigiamo verso la porta indicata.

Lasciamo l'auto in mano ad un ragazzo che inizia a sottoporre la povera "Brontolina" a diversi test soprattutto di tipo meccanico (diversi da quelli che di solito vengono effettuati in Italia, ad esempio non c'è stata la prova dei gas di scarico...) seguiti anche da una prova su strada. Il risultato è che quando l'addetto al collaudo è venuto a riportarci le chiavi ci ha consolato con un "bra bil". Evvai la "Brontolina" aveva passato l'esame, poteva finalmente sentirsi una di loro...

Il passo successivo è stata la scelta di apporre il simbolo "S" europeo sulla targa anteriore e la richiesta di una targa di dimensioni più piccole per il posteriore (visto che parecchi fuoristrada in Italia hanno il porta-targhe quadrato dietro... le famose ZA....).  Poi non ci è restato che pagare la cifra richiesta per l'immatricolazione ed il collaudo annuale (solo 150 euro!) e tornarcene felici a casa. In un paio di giorni le targhe sarebbero arrivate... e puntualmente oggi il postino ha infilato dentro la buca delle lettere il pacco con le due targhe svedesi, con tanto di kit per il montaggio.

![img](http://2.bp.blogspot.com/_DMCeUNlrHns/S5kBQT6dZPI/AAAAAAAAA5Y/EiL0eRoVM3c/s400/bilprov2.jpg)

![img](http://2.bp.blogspot.com/_DMCeUNlrHns/S5kBQqwk_uI/AAAAAAAAA5g/rYq0-iv2Njo/s400/Bilprov1.jpg)

![img](http://4.bp.blogspot.com/_DMCeUNlrHns/S5kBQzxtvZI/AAAAAAAAA5o/5i30R_CxnJc/s400/targa.jpg)

*[original article](http://onewaytosweden.blogspot.it/2010/03/habemus-skyltarna-abbiamo-le-targhe.html)*


##Strani sospetti...
Questa sera finalmente ho avuto le conferme ai miei sospetti che mi portavo dietro da diverso tempo, diciamo pure da quando io e Silvia ci siamo conosciuti. I sospetti riguardano quella che oggi è mia moglie... e si sono materializzati in maniera più importante in due occasioni quando rispettivamente avevo capito che Silvia era riuscita ad imparare lo svedese in pochi mesi e quando mi è capitato sotto mano il suo certificato di laurea con esami.

Nel primo caso penso che non sia assolutamente normale imparare una lingua straniera, per di più ostrogota, in soli quattro-cinque mesi e in modo più che buono (tanto da superare tutti i livelli del SFI e SAS in un sol colpo). A dimostrazione di questo i pazienti che Silvia riceve in ospedale non capiscono la sua origine vista la mancanza di accenti particolari.

Nel secondo caso non mi sembra del tutto normale che su 34 esami universitari nella facoltà di medicina di Padova sul certificato di laurea ci siano solo due 28, il resto sono TUTTI 30 e 30 e lode... mi è venuto male solo a guardarlo quel certificato...

Tanto per raccontarvene un'altra che adesso mi viene in mente, se ci mettiamo a leggere un libro e partiamo a leggere la stessa pagina nello stesso momento, quando io arrivo circa a metà facciata lei già vuole girare pagina; secondo me ha due linee di scansione contemporanee, cioè legge due righe alla volta !!

Ecco, i miei sospetti sono questi: secondo me Silvia è una persona decisamente fuori dal normale, diciamo pure che potrebbe venire tranquillamente da un altro pianeta ! Ma è anche questo che mi ha fatto innamorare di lei...

E poi arriviamo a quello che è successo questa sera, quando stavamo tranquillamente cenando a lume di candelina e abat-jour (come ogni sera d'altronde). Tutto ad un tratto, nel bel mezzo della cena, mentre stavo stavo portando alla bocca una bella forchettata di una mia creazione, Silvia esordisce in tutta tranquillità, come niente fosse con questa frase: "Non capisco come voi terrestri riusciate a mangiare la frittata !". "Scusa puoi ripetere per favore?" gli rispondo io non sicuro di aver capito le esatte parole. Ma poi quando lei mi ripete parola per parola allora tutti i miei sospetti trovano finalmente la conferma che attendo da tempo: ho sposato una bella aliena ! 

![img](http://3.bp.blogspot.com/_DMCeUNlrHns/S5a0xWoBYbI/AAAAAAAAA5Q/7ry-uENv7Ow/s400/mrsincredible.jpg)

![img](http://3.bp.blogspot.com/_DMCeUNlrHns/S5a0xFw2LLI/AAAAAAAAA5I/F6vzDLC0IkI/s400/extraterrestre.png)

*[original article](http://onewaytosweden.blogspot.it/2010/03/strani-sospetti.html)*


##2 coppie e 5 Paesi
Quella di questa sera è stata una cena in cui si sono mescolati sapori e culture provenienti da parti opposte del mondo; ma anche questa è una delle opportunità che abbiamo da quando viviamo qui a Norrköping. Forse lo avevo già detto, ma il fatto di vivere in una città di provincia e non nella grande capitale, riduce drasticamente il numero di connazionali presenti nei paraggi e quindi facilita inevitabilmente l'incontro tra culture diverse.

E noi che per natura siamo due esseri curiosi (seppur uno extra-terrestre, ormai l'abbiamo capito tutti...) non perdiamo mai l'occasione per mettere a frutto questa opportunità. Questa sera abbiamo invitato per una cena tipicamente italiana una collega medico di Silvia con relativo "sambo" ossia in parole nostrane, il "moroso" con cui vive. La particolarità della coppia è data però dal fatto che lei, medico, è svedese di nascita ma cinese di origine mentre lui, ingegnere, è australiano di nascita ma cinese di origine. Ma fin qui tutto abbastanza normale, da queste parti questi mix non sono infrequenti... il fatto più curioso è che i genitori di entrambi sono nati in Vietnam dopo che i nonni avevano lasciato la Cina e successivamente sono emigrati in Svezia. Tutto chiaro?

La cena è stata molto piacevole e tra dei picci alla salsiccia (nostrana), un rotolo di carne e verdure (con la pasta della focaccia), muffins al cioccolato e gelato alla vaniglia il tutto introdotto da un mitico spriz all'Aperol, ci siamo persi in lunghi approfondimenti delle abitudine nelle due culture, quella italiana e quella cinese.

E così siamo passati a parlare da come si prepara la tavola, a come si mangia, dalle cose belle e meno belle dell'Italia, ai matrimoni combinati in Cina, dai bidet del bagno ai bostadsrätt svedesi, dai tentativi di sbarco dei clandestini in Australia alle scarpe e ai vestiti. Che dire... è stato molto divertente e la prossima volta ci aspetta un assaggio di cucina vietnamita !

![img](http://1.bp.blogspot.com/_DMCeUNlrHns/S5wPWfht-BI/AAAAAAAAA6Y/yhgXxbDF9Gk/s400/Bandiere.jpg)

*[original article](http://onewaytosweden.blogspot.it/2010/03/2-coppie-e-5-paesi.html)*


##Upgrade
Come ogni lunedì, puntuale alle ore 13 dopo aver percorso i miei due chilometri in bicicletta (ormai i punti ghiacciati sul percorso sono rimasti pochi...) arrivo alla scuola di svedese. Neanche il tempo di sedermi al mio solito tavolo e salutare i compagni di classe (anzi sarebbe meglio dire le compagne visto che su venti siamo solo due maschietti) che entra l'insegnante e mi invita a racimolare TUTTE le mie cose e a seguirla fuori dalla classe. Gulp! Vengo preso in contropiede ma non mi perdo d'animo e fatte le valigie saluto con un po' di dispiacere tutti e me ne esco dalla classe per essere buttato in pasto ai nuovi compagni di classe nell'aula di fronte: corso D, sono stato promosso !

L'impatto non è dei più semplici ma dopo un paio d'ore mi sento già più a mio agio. Abituato com'ero in un'aula di sole ragazze, tutte tranquille ed abbastanza timide con lo svedese parlato, mi ritrovo in un "ögonblick" (in un battito di ciglia) nell'arena con dei leoni. Classe molto più mista, forte presenza di iracheni, parecchi maschi, più o meno giovani e più o meno "in forma" ma soprattutto con parecchi "galli" che parlano ed intervengono in continuazione, non importa se quello che dicono abbia un senso o abbia una certa assonanza con la pronuncia di casa. Però anche questo in fin dei conti è divertente. Per fortuna non sono l'unico ad essere trasferito, con me ci sono quelli con cui ho fatto l'esame del livello C e con i quali ho già scambiato più di qualche parola.

Giusto per riuscire a districarsi tra la selva di nomi l'organizzazione svedese ha provveduto a fornirci di un foglio con tutti i nomi degli allievi, ottima cosa... e allora adesso vi propongo un simpatico giochetto. Io vi dico i nomi e voi indovinate da quali stati provengono, vi va? A chi indovina tutti gli stati (che sono dodici da quattro continenti), verrà recapitato un salame di renna direttamente a casa!

Ecco i nomi: Badyaa, Ahmed, Nadia, Diyaa, Mohamed, Salah, Ghadah, Sibela, Liljana, Ousay, Samar, Moataz, Manal, Georg, Ban, Zamil, Maha, Nabeel, Abeer, Saed, Dalal, Alma, Lamun, Ioan, Maha, Nick, Miwa, Liga, Maria-Luisa, Huifen e Gabriele.

Durante la pausa dopo la prima ora e mezza di lezione, ritorno nella mia vecchia classe a scambiare quattro chiacchiere e trovo le mie compagne di banco abbastanza disperate della mia partenza... cerco di tirare sù il loro morale dicendo che presto (se passeranno il test C) saranno come me upgradate al corso D (promosse). Il prossimo test è previsto per fine marzo e sicuramente, anche se non tutta la classe, una parte di essa passerà di livello. Nel frattempo ho raccomandato a Goran (l'unico maschio rimasto ed a questo punto beato più che mai tra le donne) ti tenere alto il morale della truppa !

![img](http://2.bp.blogspot.com/_DMCeUNlrHns/S560X28Cm6I/AAAAAAAAA6g/hEMKc1CiZgQ/s400/carovana_mondo.jpg)

*[original article](http://onewaytosweden.blogspot.it/2010/03/upgrade.html)*


##100.000 pagine viste in un anno
Oggi abbiamo raggiunto un piccolo traguardo che mai ci saremo aspettati quando neanche un anno fa, il 28 marzo 2009, decidemmo di aprire questo blog.

Con quelle di oggi abbiamo superato le 60.000 visite uniche e le 100.000 pagine visitate. Mantenere un blog cercando di scrivere cose interessanti che possano in qualche modo poi essere utili a chi legge è un impegno, ma questi risultati ci permettono di trovare sempre nuovi spunti ed idee per innescare qualche dibattito e magari, perché no, a volte strappare anche qualche sorriso.

Facciamo anche un piccolo esperimento in questi giorni, per cercare di "conoscere" quelli più timidi di voi che non commentano mai e che si limitano a leggere. L'invito è rivolto quindi soprattutto (ma non solo) a voi che non ci avete mai fatto sentire la vostra voce e le vostre parole: usate questo post per lasciare due parole di commento, magari basta anche un semplice: "un saluto da Milano, Gigi". Noi cerchiamo di raccontarci ogni giorno, ma sono i vostri commenti che ci danno l'input e la voglia di continuare.

E' comunque d'obbligo un vivo ringraziamento a tutti voi che ci leggete ! Grazie e... tanti auguri a tutti i papà !

*[original article](http://onewaytosweden.blogspot.it/2010/03/100000-pagine-viste-in-un-anno.html)*


##21 marzo e 21 mesi
Oggi è il "vårdagjämningen", ossia il primo giorno di primavera o meglio ancora l'equinozio di primavera. Stamattina guardando fuori dalla finestra però ho dovuto rivedere il mio concetto di primavera... temperature di qualche grado sopra lo zero, cielo coperto e un po' di pioggia che verso la tarda mattinata si è trasformata per qualche minuto in pesanti fiocchi di neve bagnata.

La primavera italiana per ora è ancora lontana, tuttavia il ritorno di molti uccelli che si fanno sentire sempre di più al mattino ed alla sera ed il "canto" dei gabbiani che volteggiano in cielo durante il giorno, sono tutti segni che il tempo passa e la natura si sta lentamente risvegliando emergendo dalle pesanti coperte della neve invernale. Proprio la neve... quella che si sta sciogliendo ad un ritmo sempre più veloce in questi giorni. Finalmente dopo i marciapiedi, sono emerse anche delle belle chiazze di erba nelle aiuole e nei giardini. Adesso staremo a vedere quanto resisteranno i cumuli di neve più alti...

Nel frattempo oggi, 21 marzo, ricorre anche un'altra data che mi piace ricordare... sono trascorsi esattamente 21 mesi da quel primo giorno d'estate di quasi due anni fa in cui sposai la mia adorata "aliena". Da quel giorno sono successe tante cose e la nostra vita è stata rigirata come un calzino, "upp och ner" come dicono qui. Quel giorno un amico scattò una foto a cui siamo molto legati perché rappresenta un po' il nostro modo di essere, "alla ricerca sempre di nuove avventure", una fotografia che oggi vogliamo condividere con tutti voi, amici vecchi e nuovi.

![img](http://4.bp.blogspot.com/_DMCeUNlrHns/S6YYnIKzh2I/AAAAAAAAA64/ArTSP9qqPGo/s400/tortamatrimonio.jpg)

*[original article](http://onewaytosweden.blogspot.it/2010/03/21-marzo-e-21-mesi.html)*


##Barnbidrag questa parola misteriosa
Da quando sono stato upgradato al livello D del SFI gli argomenti a lezione sono più interessanti e spesso hanno a che fare proprio con il paese che ci ospita. Infatti uno degli scopi del corso per gli immigrati è proprio quello di far capire loro come "funziona" il sistema svedese.

Ebbene oggi l'insegnante nel solito pacchetto di fotocopie del lunedì ci ha consegnato anche un foglio con alcune domande a risposta multipla sulle quali siamo stati invitati a discutere tra compagni di banco.

Le domande però sono servite per chiarire alcuni fatti connessi ai contributi dello stato alle famiglie. Forse saranno cose che molti di voi, avidi consumatori di informazioni sulla Svezia, conosceranno già, ma penso sia utile raccontarle lo stesso. Sono nozioni di base, ma servono per comprendere appunto il sistema e devo dire che prima di oggi anche io non le avevo comprese appieno.

Ma partiamo dai più piccoli. Qui la parola magica è: "barnbidrag". Con questa parola che potremmo tradurre con un "contributo-bambino", si intende un contributo a fondo perduto dello stato che è stato istituito nel 1937 (!!!) e che viene versato mensilmente fino al compimento di sedici anni di età alla famiglie che hanno almeno un bambino. L'importo mensile varia in base al numero di figli e parte da un minimo di 1.050 kr per le famiglie con un solo bimbo (12.600 kr/anno, poco più di 1.300 euro all'anno al cambio di oggi). Per coloro che hanno due bambini l'importo diventa 2.200 kr/mese, per chi ne ha tre 3.603 kr/mese e su fino a chi ha cinque bambini che riceve mensilmente la cifra di 5.514 kr (gli importi non sono quindi proporzionali ma la cifra pro-bambino aumenta). Ovviamente tutto esentasse...

Il barnbidrag viene dato a tutti, ricchi o poveri, proprietari terrieri o nullafacenti e non dipende quindi dal reddito e dura per tutti i sedici anni ! Fatti due conti lo stato regala in sedici anni quasi 21.000 euro alle famiglie con un bambino che si trasformano in quasi 58.000 euro per chi ha tre figli ! Noi di bimbi ancora non ne abbiamo.... chi mi ricorda come funziona in Italia?

Ok arrivati a 16 anni la cuccagna sarà finita, penserete voi. Ebbene no... troppo semplice liquidare così tutti con qualche decina di migliaia di euro... lo stato continua ad essere vicino alle famiglia anche dopo che il figlio ho compiuto i sedici anni, età che coincide con il termine dell'istruzione obbligatoria che in Svezia è di nove anni e che inizia tra il compimento del sesto e del settimo anno. Ad una condizione però: che il figlio si iscriva al ginnasio (l'equivalente delle nostre scuole superiori). In tal caso il "barnbidrag" si trasforma magicamente in uno "studiebidrag" che è sempre di 1.050 kr al mese e viene versato fino al compimento del 20° anno di età.

Questo contributo è giustificato dal fatto che il figlio abita con i genitori e, studiando, non è in grado di guadagnare e quindi pesa ancora sulle spalle dei genitori. Le famiglie con minori possibilità economiche poi possono avere un ulteriore contributo. Questo studiebidrag viene versato ogni mese per i soli mesi scolastici, ossia da settembre a dicembre e poi da gennaio a giugno, ossia non viene pagato durante le vacanze (meno male...) ed è collegato in certo modo anche alla frequentazione effettiva della scuola da parte dello studente. Da notare che al compimento del 18° anno di età il contributo viene versato direttamente allo studente. 

E' meglio che oggi mi fermi qui va... altrimenti ai genitori di bamboccioni gli va di traverso il boccone...

![img](http://3.bp.blogspot.com/_DMCeUNlrHns/S6N3RQJonLI/AAAAAAAAA6o/O5mn4L6Vv6k/s400/barnbidrag.jpg)

![img](http://2.bp.blogspot.com/_DMCeUNlrHns/S6N3RpEi-jI/AAAAAAAAA6w/t_iaauvKgBM/s400/bamboccioni_bassa.jpg)

*[original article](http://onewaytosweden.blogspot.it/2010/03/barnbidrag-questa-parola-misteriosa.html)*


##La nuvola di Fantozzi
Ieri sera eravamo stati a trovare degli studenti italiani in Erasmus che abitano qui a Norrköping. Uno studente ed una studentessa di infermieristica ed un loro amico (tutti emiliani) che da metà gennaio stanno provando il sistema sanitario svedese dal punto di vista di chi ci lavora dentro.

La serata è stata molto piacevole, allietata dalla pizza sapientemente preparata da Matteo sotto gli attenti sguardi di Fabio e Ashley. Ci siamo divertiti parecchio tra i racconti della loro formazione universitaria in terra svedese e le incredibili esperienze lavorative italiane (purtroppo negative) che hanno destato non poco stupore ed incredulità in tutti i presenti. Purtroppo quando si incappa in gente poco onesta le conseguenze che a volte si subiscono possono essere anche piuttosto pesanti. Tuttavia nonostante la serietà dei problemi discussi, la simpatia e le risa non sono mancate... anche se devo dire che ad un certo punto mi è venuto un forte sospetto sulla presenza della classica "nuvola di Fantozzi".

I miei sospetti però si sono consolidati a cena finita, quando alle 23.30 giunti salutati gli amici, ci siamo diretti verso il parcheggio completamente deserto. Una volta saliti in macchina e diretti verso l'uscita del parcheggio, la nuvola di Fantozzi si è nuovamente materializzata sotto forma di macchina della polizia...

Controllo di routine... patente (e con immensa soddisfazione ho sfoggiato la mia nuova patente svedese) e controllo tasso alcoolico. Il poliziotto è stato molto gentile chiedendoci cosa facevamo da quelle parti e tutto poi è finito bene, anche se per un attimo abbiamo temuto che la "nuvola" affondasse il colpo... 

Con quello di ieri sera è stato il secondo controllo sul tasso alcoolico alla guida che mi sono beccato in Svezia in soli nove mesi. In Italia, dove guidavo decisamente di più, non mi è mai capitato in 20 anni !

![img](http://3.bp.blogspot.com/_DMCeUNlrHns/S6jLVQQ_cmI/AAAAAAAAA7A/aCSFAowxLSk/s400/nuvolafantozzi.jpg)

*[original article](http://onewaytosweden.blogspot.it/2010/03/la-nuvola-di-fantozzi.html)*


##Hej då amata brontomacchina
Eccoci arrivati all'ultima settimana di marzo: ancora due giorni e partiremo in macchina alla volta dell'Italia, ripercorrendo all'inverso, dopo quasi un anno, il viaggio attraverso l'Europa che avevamo fatto l'anno scorso per traslocare tutte le nostre cose fino a Norrköping.

Questa sarà l'occasione non solo per unire una vacanza itinerante a un breve soggiorno in Italia, tra l'altro in compagnia dei nostri due amici svedesi Anna e Martin che andremo a prendere direttamente all'aeroporto di Treviso, ma anche per dare l'addio alla nostra Brontomacchina, amata e fedele compagna di viaggi e avventure, che tornerà in patria nel suo ultimo viaggio glorioso prima di essere a malincuore venduta a chi - speriamo - le vorrà bene come le abbiamo voluto noi. 

Ma nel frattempo, per festeggiare la sua dipartita, abbiamo studiato un itinerario interessante per rendere il viaggio di ritorno piacevole e vario, con un kilometraggio totale di 2244 km:

1° giorno: Norrköping-Malmö

2° giorno: giornata a Copenhagen e pernottamento a Køge

3° giorno: Køge- traghetto Gedser/Rostock- pomeriggio e pernottamento a Berlino

4° giorno: giornata a Berlino Berlino e pernottamento a Norimberga

5° giorno: Norimberga -Neuschwanstein (castello Ululì)

6° giorno: Neuschwanstein- aeroporto di Treviso-Montegrotto Terme

Naturalmente cercheremo di postare racconti e foto anche di questa avventura transeuropea (collegamenti internet permettendo): a presto per i dettagli !

![img](http://1.bp.blogspot.com/_bRAFJVmBu9U/S6ipXAGqTrI/AAAAAAAAAOs/VbPKV7qh-fc/s320/Viaggetto_ulul%C3%AC.jpg)

*[original article](http://onewaytosweden.blogspot.it/2010/03/hej-da-amata-brontomacchina.html)*


##Un anno di One Way To Sweden
Esattamente un anno fa scrivevamo il primo post su questo nostro blog, nei giorni precedenti la nostra partenza per la Svezia. Le nostre sensazioni si potevano descrivere come un misto di eccitazione, curiosità per il futuro, incertezza, e un pizzico di tristezza per il fatto di lasciare in Italia parenti, amici e colleghi. 

Mai avremmo immaginato - ma di cuore lo speravamo - che quest'anno in terra svedese sarebbe stata un'esperienza così bella ed arricchente, ricca di emozioni e nuove sfide. 

Per festeggiare il "compleanno" del blog vogliamo oggi pubblicare un breve video che avevamo realizzato ancora l'anno scorso, che un po' riassume il nostro stato d'animo alla vigilia della partenza e che è dedicato a tutti coloro che, vicini o lontani, hanno fatto o fanno parte della nostra grande avventura: grazie a tutti !








![img](http://video.google.com/ThumbnailServer2?app=blogger&contentid=b797c9162b82d317&offsetms=5000&itag=w160&sigh=IBNnR1CT4NdKFKgIDqswMYh6Gdc)

*[original article](http://onewaytosweden.blogspot.it/2010/03/un-anno-di-one-way-to-sweden.html)*


##Tra Svezia e Danimarca
I nostri primi due giorni di viaggio ci hanno portato ad attraversare la Svezia da est ad ovest e poi la Danimarca orientale da nord a sud. Percorrendo l’autostrada che da Stoccolma porta a Malmö abbiamo potuto valutare la situazione neve lungo la via. Diciamo pure che Norrköping è l’ultima città dove ancora la neve resiste nei campi come un’unica copertura bianca anche se molte zone ormai si stanno trasformando in acquitrini sotto l’azione del Sole e delle temperature sopra lo zero. Già a Linköping la situazione è molto diversa con la neve presente a chiazze piuttosto che in uno strato continuo; continuando poi verso sud-ovest oltre Jonköping la neve quasi non c’è più. Per vedere però i primi segni di primavera dobbiamo aspettare oltre, perché anche in Danimarca tutti gli alberi ancora sono completamente primi di foglie seppure qualche campo appare già seminato.Nel pomeriggio di venerdì percorriamo oltre 400 km di soli boschi e pochissimi centri abitati fino a lasciare le foreste poco prima di giungere ad Helsinborg sulla costa occidentale. Pernottiamo a Malmö e la mattina del sabato, prima di attraversare la straordinaria opera ingegneristica che è il famoso ponte che collega la Svezia alla Danimarca (395kr per la cronaca) andiamo a dare un’occhiata da vicino al più alto grattacielo di Svezia, l’altrettanto famoso “Turning Torso”, ossia il busto rotante, uno skyscraper (grattacielo si scrive così anche in svedese) alto 190 metri che dalla base alla sommità ruota su sé stesso di 90° ! 

![img](http://3.bp.blogspot.com/_DMCeUNlrHns/S7ESAF6fFaI/AAAAAAAAA7g/m2QFeVM6Qh0/s320/malmo.jpg)

![img](http://4.bp.blogspot.com/_DMCeUNlrHns/S7ESYOqQqaI/AAAAAAAAA7o/xnmAmbqmGWo/s320/cristiania.jpg)

![img](http://1.bp.blogspot.com/_DMCeUNlrHns/S7ESh0P29AI/AAAAAAAAA7w/PTqtuMRpzhQ/s320/canalenyhavn.jpg)

*[original article](http://onewaytosweden.blogspot.it/2010/03/tra-svezia-e-danimarca.html)*


##Berlino tra storia e modernità
Nel percorso da Køge al punto più meridionale della Danimarca, dove salpa il traghetto per Rostock e l’Europa continentale, abbiamo la possibilità di vedere un po’ di paesaggio rurale danese e attraversare qualche piccolo paesino. Innanzitutto le case in Danimarca non sono in legno come la maggioranza delle abitazioni svedesi ma in mattoncini rossi e l’impressione che abbiamo dalla strada è che sembrino meno curate nell’aspetto esteriore, come meno curato sembra anche l’arredo urbano e la viabilità. Il tratto via mare è breve, solo un’ora e mezza per sbarcare in suolo tedesco. La meta per i due giorni seguenti è la capitale Berlino. Il traffico, complice il fatto che è domenica, è scarso in autostrada e l’entrata nella metropoli avviene senza troppi problemi grazie anche alla viabilità a scorrimento veloce che porta quasi nel cuore cittadino. La cosa che colpisce di più quando vi si arriva in auto è il passaggio dai boschi all’abitato urbano che avviene in maniera piuttosto brusca, sembra quasi che la natura arrivi fin quasi dentro la città: in realtà è la città che è estremamente vasta ed è circondata dai boschi dove notiamo che la natura non è ancora addormentata come in Svezia ma sta iniziando a destarsi dal letargo invernale.

![img](http://1.bp.blogspot.com/_DMCeUNlrHns/S7EUc4FyG3I/AAAAAAAAA74/dgbvmYIHPfo/s320/portabrandeburgo.jpg)

![img](http://2.bp.blogspot.com/_DMCeUNlrHns/S7EUrjEIzQI/AAAAAAAAA8I/FL_-pNGuz48/s320/bandieracremlino.jpg)

![img](http://2.bp.blogspot.com/_DMCeUNlrHns/S7EUjS5VLrI/AAAAAAAAA8A/9mUC_H4BycQ/s320/bancarellarussa.jpg)

*[original article](http://onewaytosweden.blogspot.it/2010/03/berlino-tra-storia-e-modernita.html)*


##Castello ululì
Finalmente una giornata di sole ad illuminare la nostra discesa dal nord Europa verso il Mediterraneo. In effetti quando percorsa ormai gran parte della Germania da nord a sud siamo arrivati in vista delle Alpi, ci siamo sentiti per un attimo come i Barbari che dovevano valicare le Alpi per raggiungere nuove terre da conquistare… le Alpi hanno rappresentato in questo viaggio per noi una vera e propria barriera naturale e psicologica che dovevamo superare per raggiungere le terre natie.

La giornata di ieri è stata dedicata alla visita del "castello ululì" che in realtà è il castello più bello realizzato dal Ludovico II di Baviera, il Neuschwanstein; una vera e propria residenza da fiaba dove l'amore per il medioevo e le opere di Wagner sono celebrati assieme in una costruzione grandiosa ed incompiuta.

 Oggi valicheremo il Brennero e saremo nuovamente in Italia e chissà quali sensazioni ed emozioni ci saranno là ad attenderci nei prossimi dieci giorni. Dovremo però anche andare a prelevare Anna e Martin che atterreranno a Treviso in serata, dopodiché inizierà una settimana di fitti appuntamenti mondani e culinari appositamente studiati ed organizzati per cercare di regalare ai nostri fidati compagni di viaggio svedesi uno scorcio di autentica vita nella provincia italiana, tra Veneto e Friuli.

![img](http://2.bp.blogspot.com/_DMCeUNlrHns/S7ioLuOBb4I/AAAAAAAAA8Q/SJhJ82VlDgY/s320/castello.jpg)

*[original article](http://onewaytosweden.blogspot.it/2010/03/castello-ululi.html)*


##Facciamo i turisti
Eccoci qui a fare a tutti voi i nostri più cari auguri di Buona Pasqua. Quest’anno per noi è una Pasqua speciale mezza italiana e mezza svedese. Infatti, come anticipato, siamo rientrati in Italia per una vacanza in compagnia di amici, parenti e compagni di viaggio svedesi.Per la prima volta un nostro rientro in Italia è stata una vera e propria vacanza anche se finora piuttosto impegnativa dal punto di vista del numero di cose da fare e vedere. Come organizzato, tutto sta filando secondo i programmi… lo scopo era far conoscere da vicino e da un punto di vista personale la vita che facevamo quando vivevamo e lavoravamo in Veneto. E così la prima giornata con Anna e Martin è stata dedicata alla visita al Centro Meteo dove lavoravo con annesso pranzo sui Colli Euganei a base di piatti tipici. Nel pomeriggio invece è stata la volta della visita all’Ospedale di Padova dove Silvia lavorava. Per entrambi più o meno le stesse domande magari con diverse sfumature e velati consigli: “Tornate?”, “Quando tornate?”, “Non tornerete mica?” e via di seguito. E’ stato bello riabbracciare i compagni di lavoro e vedere che ti accolgono sempre con un sorriso…

![img](http://2.bp.blogspot.com/_DMCeUNlrHns/S7io2fjOxNI/AAAAAAAAA8w/k1-yGbTnUD0/s320/venezia2.jpg)

![img](http://2.bp.blogspot.com/_DMCeUNlrHns/S7iov4mQ5OI/AAAAAAAAA8o/etRI3_Bz7rQ/s320/venezia.jpg)

*[original article](http://onewaytosweden.blogspot.it/2010/04/facciamo-i-turisti.html)*


##Tra mare e frico
L’avventura italiana questa volta continua in Friuli in un sabato di Pasqua dedicato al mare e alla cucina regionale. E’ l’occasione quindi per mostrare come funzionano le autostrade italiane, il nuovo passante di Mestre e come cambia il paesaggio tra Padova o Venezia dove il verde tra un paese e l’altro è poco e le costruzioni sono molte fino alla parte orientale del Veneto ed alla Bassa Friulana dove lo spazio libero disponibile è un po’ di più ed il paesaggio forse più godibile tra viti e prati verdi.Il pranzo viene servito a casa dei miei genitori dove è il turno del prosciutto crudo, di uno speciale culatello di Sauris (una località sui monti friulani rinomata per i salumi) e di un pasticcio di radicchio di Treviso e pancetta, accompagnato da un paio di buoni vinelli tra cui un prosecco che fa la felicità di Martin.Nel pomeriggio in programma c’è una bella passeggiata in spiaggia a Lignano in compagnia di Alessandro ed Elisa che i nostri amici svedesi avevano conosciuto già la scorsa estate proprio in Svezia. Così c’è stato il tempo di godersi ancora un po’ di sole seduti ad assaporare un “macchiatone” sulla Terrazza a Mare di Lignano Sabbiadoro con il rumore delle onde sotto di noi e una vista che spazia fino a Trieste ed alla Croazia… come sembrano lontani la neve ed i boschi di Norrkoping !Grazie alle conoscenze di Ale ed Elisa, per la serata abbiamo previsto qualcosa di speciale per i nostri speciali ospiti nordici: una cena tipica friulana, in un trattoria tipica, in un paesino tipico… quanti di voi hanno assaggiato il frico e il salame all’aceto friulani (i friulani non possono partecipare…)?

![img](http://1.bp.blogspot.com/_DMCeUNlrHns/S7ipe0Sv9ZI/AAAAAAAAA84/rTXhZEtqYgI/s320/frico.jpg)

*[original article](http://onewaytosweden.blogspot.it/2010/04/tra-mare-e-frico.html)*


##Fika a colazione: l’Italia è questo e altro
Eccoci qui, quasi alla fine della nostra vacanza: dopo una Pasqua trascorsa in compagnia dei nostri cari e con gli amici svedesi, e una Pasquetta al lago, con sole e clima davvero primaverile, tra una paio di giorni ce ne torneremo in Svezia.Anna e Martin, alla loro prima esperienza in Veneto, hanno avuto modo di vivere in prima persona la vita quotidiana in una qualsiasi famiglia italiana, con i suoi lati anche buffi e particolari: qualche perplessità per la colazione dolce (“ma qui si fa fika a colazione ???”) che comunque sembrano aver apprezzato, per l’abitudine di non togliersi le scarpe in casa, per la facilità con cui si aquistano - e bevono - alcolici, e non da ultimo per la combinazione di molto charme e basso costo di un aperitivo al bar, con stuzzichini vari e il sole ormai estivo che scalda il viso. E ancora: la bellezza dei paesaggi e dell’arte, la vicinanza di mari e monti (dal B&B dove abbiamo pernottato la notte di Pasquetta si potevano vedere contemporaneamente Prealpi ed Appennini, nonché ammirare la pianura tra sconfinate distese di alberi di pesco e kiwi e altrettanti numerosi vigneti).Ma hanno avuto anche modo di sperimentare la folla con la confusione che ne deriva, il traffico estremo, l’inquinamento di aria e acqua, i prezzi spesso gonfiati in alcuni settori, il gran numero di venditori ambulanti stranieri dalla dubbia regolarità, i racconti delle vicissitudini politiche italiote… insomma anche i lati poco attraenti che magari non colpiscono immediatamente il turista frettoloso che non pensa alla differenza tra visitare un Paese per vacanza e invece sceglierlo come propria residenza.Ed è questo, alla fine, che volevamo far vedere loro: un’Italia non per turisti, non quella idilliaca di “Drömmen om Italien”, ma quella della gente che ci lavora, che ci vive, con i suoi lati positivi e quelli negativi.E a noi, che effetto ha fatto tornare indietro ancora una volta ? Personalmente un po’ di nostalgia per la gente che conosciamo, per il clima (ormai qui in Veneto le temperature hanno toccato i 20°C, mentre in Svezia le massime sono attorno ai 10°C) con la natura che è ormai in piena esplosione primaverile, e per il cibo, con tutte le possibili variazioni e specialità da regione a regione, da città a città, da borgo a borgo. Ma il capitolo nostalgia è breve e finisce qui.Insomma, contenti della vacanza, ce ne torniamo a casa nostra, dove ci aspettano nuovi progetti e nuove avventure, e possiamo in questo momento dire: “borta bra, men hemma bäst”, ovvero in da qualche altra parte si sta bene, ma a casa propria (in Svezia) si sta meglio. 

*[original article](http://onewaytosweden.blogspot.it/2010/04/fika-colazione-litalia-e-questo-e-altro.html)*


##Reincontri
In questi sgoccioli di vacanze italiane stiamo cercando di ottimizzare tempi e visite. Ieri pomeriggio c’è stato però anche un attimo di malinconia quando alle ore 15:09 abbandonavo, seppure in buone mani, la Brontomacchina. Il destino ha voluto che l’acquirente italiano si sia dileguato all’ultimo momento dopo mesi di trattative ed un accordo quasi ultimato su prezzo e condizioni, cosa che mi ha fatto incavolare e non poco... fortunatamente un amico, proprietario di un’officina e vecchio compagno d’avventure in fuoristrada, nonché colui che per primo mi ha introdotto al mondo dell’offroad, mi ha offerto la possibilità di tenere la Brontomacchina nella sua officina in attesa che qualche cliente si faccia vivo o in attesa di trasformare l’amata macchina, in base ad un suo progetto, in un veicolo elettrico. Sarebbe una prestigiosa seconda vita per la nostra compagna di mille viaggi ed avventure !!In serata poi è venuta l’ora di re-incontrare una famigliola della provincia di Vicenza che prima di Natale ci aveva fatto visita a Norrköping. La cena, splendidamente preparata da Suzana e Carlo, è stata una bella occasione per fare il punto sul loro progetto di emigrazione in Svezia (corso di svedese a Venezia e scambio casa con famiglia svedese previsto per quest’estate) che piano piano viene portato avanti e sul nostro primo anno in Scandinavia.

Così abbiamo avuto modo di confrontare le motivazioni che sono state alla base della nostra partenza e quelle che invece rappresentano le loro. Nonostante la nostra situazione lavorativa alla vigilia della partenza fosse completamente diversa dalla loro (Silvia non aveva un lavoro…) quello che ci accomuna è il fatto di non condividere più il sistema-Italia. Così è ovvio che qualche frase o parola che compare in queste pagine può contenere un po’ di malinconia verso il nostro Paese d’origine ma è bene precisare che le cose che ci mancano sono quelle che fortunatamente non possono essere rovinate dal malcostume della gente, dalla corruzione e dal marcio: cibo, clima e arte … tre cose magnifiche che pochi altri al mondo possono vantare, e che però non sono gli ingredienti indispensabili per costruire in modo “sano” una vita per noi e per i nostri futuri figli.

*[original article](http://onewaytosweden.blogspot.it/2010/04/reincontri.html)*


##La primavera è anche qui !
A dire il vero un po' temevamo il rientro in Svezia, dal punto di vista climatico. Per 10 giorni ci eravamo abituati a temperature e paesaggio decisamente primaverili, e guardando su internet le previsioni per Norrköping avevamo visto numeri che nei giorni scorsi non si potevano dire confortanti. Ma all'uscita dal portellone dell'aereo oggi pomeriggio ci aspettava una bellissima giornata di sole e temperature che non granchè diverse da quelle di ieri in Veneto. E così, una volta a casa e disfatte le valigie, abbiamo deciso di goderci questo rientro crogiolandoci in terrazzo (per la cronaca: 22°C al sole, quasi da maniche corte) e dedicandoci ad un'occupazione molto primaverile nonchè classificabile tra gli hobby nazionali svedesi: il giardinaggio.

A parte la nostra nota passione per le piante grasse (di cui una è diventata in nostra assenza di dimensioni e forma inquietante) che continueremo ovviamente a coltivare, già da qualche tempo ci eravamo ripromessi di iniziare proprio dall'inizio, ovvero dai semi di altri tipi di fiori, piantine e ortaggi. 

Durante la nostra assenza il cactus ha registrato una crescita di circa 20 cm; altezza totale più di 60 cm !

E così nei nostri vasi ancora liberi hanno trovato posto margherite giganti, fragole nonchè zucche ornamentali (tra qualche giorno arriveranno i girasoli nonchè un bonsai di pino). Ci vorrà un po' di pazienza per vedere (speriamo) i primi risultati, che comunque attendiamo con ansia. E chi lo sa, potremmo decidere di piantare ancora Oro il Pomodoro, che l'anno scorso ci ha dato soddisfazioni oltre le nostre aspettative !

Per terminare l'opera, ha trovato la sua collocazione sul portabandiera del terrazzo un qualcosa che Gabriele desiderava da mesi (un po' meno la sottoscritta, che è dovuta scendere a patti): il Leone di San Marco, simbolo dell'antica repubblica di Venezia. Chissà se qualche passante riuscirà a riconoscerlo correttamente...

![img](http://2.bp.blogspot.com/_bRAFJVmBu9U/S8Nvf14xCqI/AAAAAAAAAO0/oZcPByg16QI/s320/cactus.jpg)

![img](http://1.bp.blogspot.com/_bRAFJVmBu9U/S8Nwktb5iPI/AAAAAAAAAO8/Hn-u9OQE4T0/s320/b_naz_veneto1.jpg)

*[original article](http://onewaytosweden.blogspot.it/2010/04/la-primavera-e-anche-qui.html)*


##Segni di risveglio globale
Sono tanti gli indizi che qualcosa sta cambiando e si possono cogliere girovagando a piedi o in bicicletta per la città, tutti segni che l'inverno è alle spalle anche se il ricordo delle montagne di neve è ancora fresco. Qui e là ci sono ancora mucchietti di "sand", i sassolini che durante l'inverno sono stati sparsi in copiose quantità su ghiaccio e neve per permettere alla gente di camminare... durante la nostra permanenza in Italia gli aspiratutto sono entrati in azione ed hanno ripulito "il grosso". Infatti i mucchi di neve al loro scioglimento avevano lasciato su strade, marciapiedi e percorsi pedonali depositi di pietruzze che grazie ad appositi macchinari con spazzole ed aspirazione sono stati risucchiati e riciclati (a proposito sapete a che cosa serve l'oggetto ripreso nella foto qui sotto?). 

In questi giorni i giardinieri sono all'opera per ripulire dai sassolini anche i prati e l'erba delle aiuole verdi dove inevitabilmente era stata ammucchiata la neve. Contemporaneamente altro personale è all'opera sugli alberi per una bella potatura.

Sul viale centrale il baracchino di una gelateria stagionale ha riaperto i battenti ed i tavolini sono già frequentati da passanti e studenti, mentre sul lato sud del viale ha già preso forma un tappeto di colore viola ampio un metro o qualcosa di più costituito da tantissimi fiori seminati a mio parere con un macchinario speciale.

Il campionato di calcio (Superettan, la serie B svedese) è iniziato lo scorso weekend ed il Norrköping ha esordito in casa con una sonora vittoria 3-0. 

Tutti ormai hanno tirato fuori le bici dai garage (Silvia oggi è andata per la prima volta al lavoro in sella alla sua bici rossa) ma quello che balza di più agli occhi, è il fatto che le ragazze svedesi hanno decisamente cambiato abbigliamento. Con un occhio più al calendario che alle temperature vere e proprie ormai dappertutto ci sono sempre più gonne corte, calze semi-trasparenti e giubbetti aperti. E qualche ragazzo svedese più coraggioso azzarda anche una t-shirt !

Ma non sono solo gli uomini e le donne che sentono la primavera - al ritorno al lavoro in ospedale Silvia ha trovato due colleghe in dolce attesa... - ma anche gli alberi sono ai nastri di partenza. Le gemme sui rami sono comparse ed aspettiamo con ansia il fatidico momento della nascita delle prime foglioline verdi. Si accettano scommesse sulla data esatto !

L'ultimo indizio che toglie ogni dubbio è offerto dal Sole. Ebbene si... l'equinozio di primavera è alla spalle da quasi un mese e gli effetti si vedono. Alla sera ormai siamo nettamente "in testa" rispetta all'Italia; quando sentiamo al telefono amici e parenti che ci confermano che da loro è ormai buio, noi guardando fuori dalla finestre ci godiamo il colore azzurro-blu del cielo che segue il tramonto del Sole.

Al mattino la storia è simile e la luce stamattina ha svegliato Silvia prima della fatidica sveglia elettronica. Il Sole penetra in casa da angolazioni che mi sembrano ora strane ed alle quali non ero più abituato... date un'occhiata al grafico qui sotto valido per oggi e vedete come il Sole (linea gialla) nasce a 70° e tramonta a 270°... e siamo sono in aprile !

Ormai non ci sono più dubbi, il risveglio ormai è globale !

![img](http://1.bp.blogspot.com/_DMCeUNlrHns/S8Vx_r8Dy7I/AAAAAAAAA9I/K7aMrARmxd4/s320/Imbuto.jpg)

![img](http://4.bp.blogspot.com/_DMCeUNlrHns/S8VxVx-VBnI/AAAAAAAAA9A/8fHzyF-TTE8/s320/SorgereTramonto_1404.jpg)

*[original article](http://onewaytosweden.blogspot.it/2010/04/segni-di-risveglio-globale.html)*


##Immigrazione e regole: un po' di chiarezza
Prendo spunto da un commento "off topic" di un lettore ad uno dei precedenti post per fare un po' di luce sulle regole di immigrazione in Svezia per cittadini comunitari o extracomunitari, per quanti ancora avessero idee nebulose sulla questione.

I cittadini nordici (norvegesi, danesi, finlandesi e islandesi) hanno diritto di residenza e lavoro in Svezia senza limitazioni, quindi non devono registrarsi nè richiedere permessi di soggiorno o di lavoro. I cittadini europei, e quelli svizzeri, hanno diritto di residenza in Svezia senza bisogno di registrazioni all'ufficio immigrazione per 3 mesi dopodiché, per poter rimanere nel Paese, devono obbligatoriamente registrarsi al Migrationsverket dimostrando di soddisfare uno dei seguenti requisiti:

a. avere un lavoro dipendente;

b. avere un lavoro autonomo;

c. percepire una pensione che consenta di mantenersi (con relativo importo minimo);

d. essere studenti con fondi che consentano di mantenersi;

e. rientrare nella categoria "persone sfacciatamente ricche" che ovviamente possono mantenersi;

f. essere un familiare (figlio sotto i 18 anni/moglie/marito/convivente) di qualcuno che rientri nelle suddette categorie.

Una volta effettuata la registrazione, si ha il diritto di vivere e lavorare in Svezia finchè si soddisfa la condizione che ha permesso l'ottenimento della registrazione stessa.

Questa regola vige in tutti i Paesi della Comunità Europea, quindi anche in Italia per gli stranieri comunitari che volessero risiedervi (che poi in Italia la regola non venga applicata, è un altro discorso).

Per tutti i cittadini extra-UE (esclusi quindi gli islandesi, i norvegesi e gli svizzeri), valgono invece regole molto più restrittive. Se si vuole lavorare in Svezia da extracomunitari, è necessario arrivare in Svezia già con un permesso di soggiorno e lavoro che è necessario richiedere dal proprio Paese d'origine una volta in possesso di una certificazione di futura assunzione da parte del proprio futuro datore di lavoro.

Quindi non è nemmeno permesso arrivare in Svezia con la "speranza" di trovare un lavoro dopo qualche mese ! Questo invece è il "vantaggio" di cui possono usufruire solo i cittadini EU.

A questa regola generale ci sono eccezioni che riguardano gli studenti extracomunitari (che già si trovano in Svezia con permesso di soggiorno per ragioni di studio), i rifugiati, o i cittadini extracomunitari che si recano in Svezia su invito del futuro datore di lavoro per una "visita preliminare" e altre particolari categorie (au-pair, cittadini canadesi, australiani, neozelandesi), che non è mia intenzione qui elencare in dettaglio.

In materia di immigrazione la civilissima e progredita Svezia ha delle regole che vengono fatte rispettare e di conseguenza qui si trovano relativamente pochi immigrati irregolari, che in Italia invece sono numerosi rappresentano un grosso problema politico, sociale e di programmazione delle risorse (ai primi posti per es. quelle sanitarie).

Ancora, gli extracomunitari che ricevono aiuti dallo stato nel periodo immediatamente successivo all'arrivo in Svezia sono esclusivamente i rifugiati (non gli extracomunitari irregolari !) che godono di uno status particolare in ragione dei problemi nel loro Paese d'origine (Iraq, ex-Jugoslavia qualche anno fa, Somalia, ecc).  Questo vuol dire assegno sociale per un certo periodo, corso di lingua gratuito (che comunque è gratuito per tutti i residenti regolari), aiuto nella ricerca del lavoro. E questo, almeno personalmente, lo ritengo anche giusto: se la Svezia si impegna a ricevere una certa quota di rifugiati con permesso internazionale, si deve impegnare anche a contribuire alla loro integrazione (che non avverrebbe mai se queste persone non imparassero la lingua, o come funziona il sistema svedese). Il problema semmai arriva dopo, quando il periodo di "introduzione" finisce, e molti nicchiano sulla questione "trovare un lavoro" e cercano di accampare scuse varie per poter usufruire del sussidio di disoccupazione o si mettono in malattia (ma qui si dovrebbe aprire un capitolo lungo un kilometro sul fatto che anche molti svedesi approfittano dello stato sociale, e che la colpa non è solo degli immigrati...).Per concludere: stando alle regole, ai cittadini italiani senza lavoro dopo 3 mesi non resta altro da fare che tornare a casa.  La questione semmai sta nel programmare bene la propria emigrazione. Partire senza lavoro, e senza concrete possibilità di trovarlo e senza conoscere la lingua conduce purtroppo al fallimento in una percentuale altissima di casi, e a questo bisogna assolutamente pensare prima di partire (soprattutto se si parte con famiglia al seguito: non è un gioco). E - per inciso - invidiare chi è rifugiato di guerra mi sembra assolutamente fuori luogo.

Ancora, gli extracomunitari che ricevono aiuti dallo stato nel periodo immediatamente successivo all'arrivo in Svezia sono esclusivamente i rifugiati (non gli extracomunitari irregolari !) che godono di uno status particolare in ragione dei problemi nel loro Paese d'origine (Iraq, ex-Jugoslavia qualche anno fa, Somalia, ecc).  Questo vuol dire assegno sociale per un certo periodo, corso di lingua gratuito (che comunque è gratuito per tutti i residenti regolari), aiuto nella ricerca del lavoro. 

E questo, almeno personalmente, lo ritengo anche giusto: se la Svezia si impegna a ricevere una certa quota di rifugiati con permesso internazionale, si deve impegnare anche a contribuire alla loro integrazione (che non avverrebbe mai se queste persone non imparassero la lingua, o come funziona il sistema svedese). Il problema semmai arriva dopo, quando il periodo di "introduzione" finisce, e molti nicchiano sulla questione "trovare un lavoro" e cercano di accampare scuse varie per poter usufruire del sussidio di disoccupazione o si mettono in malattia (ma qui si dovrebbe aprire un capitolo lungo un kilometro sul fatto che anche molti svedesi approfittano dello stato sociale, e che la colpa non è solo degli immigrati...).

Per concludere: stando alle regole, ai cittadini italiani senza lavoro dopo 3 mesi non resta altro da fare che tornare a casa.  La questione semmai sta nel programmare bene la propria emigrazione. Partire senza lavoro, e senza concrete possibilità di trovarlo e senza conoscere la lingua conduce purtroppo al fallimento in una percentuale altissima di casi, e a questo bisogna assolutamente pensare prima di partire (soprattutto se si parte con famiglia al seguito: non è un gioco). E - per inciso - invidiare chi è rifugiato di guerra mi sembra assolutamente fuori luogo.

![img](http://2.bp.blogspot.com/_bRAFJVmBu9U/S8XwHc_9e7I/AAAAAAAAAPE/BGP9r_wJ59M/s320/politica-immigrazione.jpg)

*[original article](http://onewaytosweden.blogspot.it/2010/04/immigrazione-e-regole-un-po-di.html)*


##Colloqui di lavoro
La ricerca e la successiva assegnazione di un posto di lavoro in Svezia avviene spesso tramite gli annunci pubblicati dalle ditte/aziende/istituzioni a cui segue un processo di selezione dei curricula e poi un'intervista.

Personalmente avendo sempre lavorato in Italia per  undici anni in una pubblica amministrazione dove si entra solo per concorso (o tramite selezione in caso di un posto da precario), questo processo di selezione mi suona piacevolmente strano.

Forse è cosa già nota, ma è bene ricordare che in Svezia, come in quasi tutti gli altri Paesi europei (ad eccezione della Spagna mi sembra) i concorsi (per il pubblico impiego) non esistono né in caso di un posto a tempo determinato che indeterminato. Quello che viene richiesto è il curriculum ed una lettera di presentazione che qui viene chiamata "rekommendationsbrev" ossia lettera di raccomandazione ma che poco ha a che vedere con la "raccomandazione" tipica italiana. Alternativamente si può scegliere di scrivere la presentazione di proprio pugno, includendo poi le referenze nel curriculum.

Forse è cosa già nota, ma è bene ricordare che in Svezia, come in quasi tutti gli altri Paesi europei (ad eccezione della Spagna mi sembra) i concorsi (per il pubblico impiego) non esistono né in caso di un posto a tempo determinato che indeterminato. Quello che viene richiesto è il curriculum ed una lettera di presentazione che qui viene chiamata "rekommendationsbrev" ossia lettera di raccomandazione ma che poco ha a che vedere con la "raccomandazione" tipica italiana. Alternativamente si può scegliere di scrivere la presentazione di proprio pugno, includendo poi le referenze nel curriculum.

C'è da dire che al corso SFI di svedese che continuo a frequentare ogni giorno, in questi giorni ci hanno consegnato del materiale relativo al mondo del lavoro ed alle modalità di ricerca dello stesso con dei preziosi consigli anche sulla famosa intervista.

L'intervista tipica verte su una serie di argomenti più o meno standard:

- tipo di formazione universitaria ed esperienze lavorative precedenti;

- come e perché si è arrivati in Svezia;

- le proprie qualità ed i propri lati negativi;

- i propri interessi e come si preferisce passare il tempo libero;

- il perché si desidera lavorare proprio in un certo posto;

- quando si è disponibili ad iniziare il lavoro;

- a quale stipendio si è pensato.

Tutte queste cose è bene saperle in anticipo al fine di avere almeno un'idea generale sulle possibili risposte che si è in grado di fornire. Quando si arriva ad essere selezionati per un'intervista significa che si è già superato il grosso scoglio della selezione iniziale dei curricula. Vuol dire che i candidati si possono contare spesso sulle dita di una sola mano ed occorre quindi essere pronti a dimostrare tutto il proprio valore; l'intervista è una sfida che va preparata al meglio in quanto ci si gioca tutto in quell'ora o due.

Tra i consigli riportati nel vademecum del SFI cito:

- vestirsi in modo piacevole ("hel, ren och lagom") non troppo "tirato" e preferendo il colore blu (almeno per i maschietti);

- arrivare in tempo (dieci minuti prima dell'ora fissata). Se si arriva in ritardo, oltre al fatto di essere considerato piuttosto scortese in Svezia, recuperare punti sarà poi più difficile;

- stringere la mano in modo deciso e non troppo morbido e guardare direttamente negli occhi la persona;

- essere se stessi, l'intervista serve a capire come una persona è in grado di relazionarsi con gli altri e con le possibili situazioni al lavoro non a dimostrare quello che si sa (questo è già descritto nel curriculum).

Questo per dire che il comune attraverso il corso di lingua gratuito per tutti gli immigrati con regolare permesso di soggiorno, fornisce una discreta quantità di informazioni che servono a conoscere meglio il sistema Svezia ed a sostenere i nuovi arrivati anche nella ricerca del lavoro.

![img](http://2.bp.blogspot.com/_DMCeUNlrHns/S8iDzOtbKdI/AAAAAAAAA9Q/lvcERoQSqo8/s320/jobbintervju.jpg)

*[original article](http://onewaytosweden.blogspot.it/2010/04/colloqui-di-lavoro.html)*


##La grande semina
A volte non serve fare delle cose straordinarie per sentirsi felici. Stamattina è stata una delle più belle mattine che abbiamo passato... ma devo dire che non è stato nulla di particolare, cose semplici, ma che a noi riempiono il cuore di felicità.

Sveglia tardi, 9.30, colazione abbondante come al solito, qualche lavoretto e pulizia nell'appartamento e poi fuori... oggi c'è un bel vento fresco e teso, così abbiamo abbandonato l'idea di uscire in bicicletta, tuttavia il sole e le nuvole che corrono in cielo sono un bel richiamo lo stesso. Così abbiamo deciso di dedicare la mattinata a girovagare in qualche negozio di arredamento e a fare spese nel nostro grande magazzino dedicato al giardinaggio: Plantagen.

Di negozi di mobili ce ne sono moltissimi, spesso a poche centinaia di metri uno dall'altro. Non c'è solo l'Ikea da queste parti, ma tanti altri espositori ricchi di design scandinavo. E' sabato mattina e girovagare tra le immense esposizioni di letti, cucine, mobili è un piacere perché non c'è nessuno. Le commesse ti salutano sempre con un piacevole sorriso sia quando entri che quando esci e nessuno ti viene a rompere le scatole chiedendoti se hai bisogno di aiuto.

Di questo periodo si vede sempre più assortimento per quanto riguarda gli arredamenti da giardino. Sedie, poltrone, poltroncine, sdraio accessoriate, tavoli e tavoloni... che voglia... per il momento noi continuiamo a sognare di camminare a piedi nudi sull'erba appena tagliata del giardino di casa...

Però abbiamo un bel terrazzo soleggiato ed esposto a sud che cerchiamo di addobbare con fiori e "cose" commestibili. E così, usciti dall'ennesimo negozio di arredamento, ci precipitiamo dal mitico Plantagen, quello dei famosi Lecakulor (vi ricordate?).

Io e Silvia sembriamo due bambini felici che girovagano alla ricerca di sementi e terra. Alla fine,  rientrati alla base, ci tuffiamo nostro piccolo "orticello pensile" (il terrazzo) ed iniziamo la "grande semina". Adesso trovano posto belli ordinati vasi e vaschette con le più diverse sementi: rucola, chili, girasoli nani, margherite giganti, lattuga, basilico, zucche ornamentali e soprattutto fragole le preferite dall' "aliena". Ora non rimane altro che attendere, la luna è dalla nostra parte (crescente) !

Cose semplici ma che ci hanno fatto ridere e trascorre un bellissimo sabato.

![img](http://4.bp.blogspot.com/_DMCeUNlrHns/S8nRuZxvRXI/AAAAAAAAA9o/ofs2KdF5zGM/s320/tavolinirivalago.jpg)

![img](http://1.bp.blogspot.com/_DMCeUNlrHns/S8nNg2JOMeI/AAAAAAAAA9Y/PoKn9oXinO4/s320/farmville.jpg)

*[original article](http://onewaytosweden.blogspot.it/2010/04/la-grande-semina.html)*


##Dalla parte del paziente
Con ieri è arrivato per me il momento di sperimentare il sistema sanitario svedese da paziente. Ero molto curiosa di come sarebbe andata e ho volutamente evitato di raccontare a chi mi stava davanti che cosa faccio nella vita (era d'altra parte irrilevante) per vivere l'esperienza di una persona qualunque alle prese con medici & Co.

Il primo appuntamento era dal dentista alla Folktandvården, ovvero il dentista pubblico che ha varie sedi in città. Non si trattava di un semplice controllo, che avevo già fatto in dicembre, bensì di un piccolo intervento per l'estrazione del dente del giudizio. Essendo il tipo di persona che va dal dentista come se andasse a fare la spesa, non ero preoccupata dell'intervento in sè, ma c'era in ogni caso un po' di tensione visto che quello non era il "mio" dentista, e non sapevo bene cosa mi avrebbe aspettato. Devo dire che sono stata piacevolmente sorpresa da puntualità, professionalità e umanità (qui il "come" si accoglie il paziente è tanto importante quanto la qualità del trattamento). E in tempo record e senza dolore mi sono ritrovata con un dente in meno. 

Il secondo appuntamento era invece per una visita dermatologica di controllo, all'ospedale. La visita è stata prenotata senza impegnativa direttamente all'ambulatorio della clinica dermatologica, con prenotazione effettuata su internet dove è presente un calendario con i giorni e le ore disponibili. Anche qui ho trovato (anzi abbiamo, perchè Gabriele ha fatto la stessa cosa) puntualità estrema, molta cortesia e spiegazioni al paziente molto chiare e precise. Quindi la mia prima valutazione è stata da 10 e lode, in entrambi i casi. 

![img](http://3.bp.blogspot.com/_bRAFJVmBu9U/S86y9u5gqeI/AAAAAAAAAPM/Pd5FUMNo_zo/s320/IMG_2479.JPG)

*[original article](http://onewaytosweden.blogspot.it/2010/04/dalla-parte-del-paziente.html)*


##Silenzio: oggi parlo io !
Il 21 marzo mi sono laureato, il 21 giugno mi sono sposato ed oggi 21 aprile è ancora una data che dovrò segnare in rosso nel calendario della mia vita. Il fatto che stamattina alle 7.30 fuori dalla finestra il paesaggio fosse imbiancato da una nevicata primaverile mi aveva fatto sospettare che qualcosa sarebbe successo...

Dopo dieci mesi di paziente attesa (e di innumerevoli CV inviati in risposta ad altrettante vacancy) stamattina ho ricevuto una telefonata che più o meno suonava così: "I'm offering you a job...".Ebbene sì, sarò nuovamente un meteorologo. Non è stato facile, c'è voluta un sacco di pazienza ma alla fine l'esperienza accumulata in Italia è stata la carta vincente anche se ancora lo svedese non lo padroneggio come vorrei. Il datore di lavoro sarà il Servizio Meteorologico Nazionale Svedese, in una sola sigla SMHI.Oggi è il giorno della rivincita per me e non potete sapere come mi possa sentire. Nessuno può immaginarsi quello che oggi io sto provando. Sono stati mesi in cui ho dovuto inghiottire molto, sentire nelle orecchie sempre le solite storie, le solite fastidiose domande e commenti - "ma quando troverai un lavoro? non ti conveniva tenere il tuo posto fisso in Italia? ma avete fatto poi bene ad andarvene quando tu avevi già un lavoro? ma Gabriele non ha ancora un lavoro?". E' giunto il momento del silenzio per tutti coloro che hanno parlato in questi mesi e mi hanno costretto alla difensiva. Oggi parlo io e questa piccola conquista la dedico a Silvia (che non ha mai smesso di incoraggiarmi) e a quelli che ci hanno sempre supportato...Non è stato facile ricominciare tutto a quasi 39 anni suonati, tornare sui banchi di scuola ogni giorno con compagni che vengono dai più remoti angoli della Terra, combattere con la memoria che non è più quella di un bambino e comunque rimboccarsi le maniche creando da zero un nuovo lavoro (un progetto su cui sto lavorando con Marco) in attesa di poter continuare la mia carriera di meteorologo.Ma oggi, a quasi dieci mesi di distanza dal mio approdo in Svezia ho nuovamente un posto fisso. Quasi non ci credevo... un'intervista preparata a dovere, la giusta esperienza e tac il gioco è fatto, vieni assunto a tempo indeterminato. Niente concorsi più o meno truccati, niente giochi di potere o agganci particolari. Sono convinto che sia importante essere al posto giusto al momento giusto, ma se non si fa di tutto per cercare di creare queste occasioni, l'impresa diventa più difficile se non impossibile.In queste ore non possono non pensare al numero di contratti temporanei (più di dieci) attraverso i quali dal 1997 sono dovuto passare prima di vincere un concorso (dopo dieci anni di precariato) per un posto a tempo indeterminato in Italia. Non è possibile fare un paragone (visto che sono approdato in Svezia con in valigia una buona esperienza lavorativa), tuttavia l'accostare i dieci anni di precariato in patria a questi dieci mesi di attesa qui in Svezia mi fa impressione.Qualcuno tempo fa (non troppo in effetti) aveva scritto in un commento nel nostro blog che il mio era stato un bel gesto d'amore verso Silvia (visto che io avevo già avuto un'occasione di lavorare una decina d'anni facendo quello per cui avevo studiato mentre lei non ne avrebbe avuto la possibilità); che dire... l'amore ha trionfato, o no?

Dopo dieci mesi di paziente attesa (e di innumerevoli CV inviati in risposta ad altrettante vacancy) stamattina ho ricevuto una telefonata che più o meno suonava così: "I'm offering you a job...".

Ebbene sì, sarò nuovamente un meteorologo. Non è stato facile, c'è voluta un sacco di pazienza ma alla fine l'esperienza accumulata in Italia è stata la carta vincente anche se ancora lo svedese non lo padroneggio come vorrei. Il datore di lavoro sarà il Servizio Meteorologico Nazionale Svedese, in una sola sigla SMHI.

Oggi è il giorno della rivincita per me e non potete sapere come mi possa sentire. Nessuno può immaginarsi quello che oggi io sto provando. Sono stati mesi in cui ho dovuto inghiottire molto, sentire nelle orecchie sempre le solite storie, le solite fastidiose domande e commenti - "ma quando troverai un lavoro? non ti conveniva tenere il tuo posto fisso in Italia? ma avete fatto poi bene ad andarvene quando tu avevi già un lavoro? ma Gabriele non ha ancora un lavoro?". E' giunto il momento del silenzio per tutti coloro che hanno parlato in questi mesi e mi hanno costretto alla difensiva. Oggi parlo io e questa piccola conquista la dedico a Silvia (che non ha mai smesso di incoraggiarmi) e a quelli che ci hanno sempre supportato...

Non è stato facile ricominciare tutto a quasi 39 anni suonati, tornare sui banchi di scuola ogni giorno con compagni che vengono dai più remoti angoli della Terra, combattere con la memoria che non è più quella di un bambino e comunque rimboccarsi le maniche creando da zero un nuovo lavoro (un progetto su cui sto lavorando con Marco) in attesa di poter continuare la mia carriera di meteorologo.

Ma oggi, a quasi dieci mesi di distanza dal mio approdo in Svezia ho nuovamente un posto fisso. Quasi non ci credevo... un'intervista preparata a dovere, la giusta esperienza e tac il gioco è fatto, vieni assunto a tempo indeterminato. Niente concorsi più o meno truccati, niente giochi di potere o agganci particolari. Sono convinto che sia importante essere al posto giusto al momento giusto, ma se non si fa di tutto per cercare di creare queste occasioni, l'impresa diventa più difficile se non impossibile.

In queste ore non possono non pensare al numero di contratti temporanei (più di dieci) attraverso i quali dal 1997 sono dovuto passare prima di vincere un concorso (dopo dieci anni di precariato) per un posto a tempo indeterminato in Italia. Non è possibile fare un paragone (visto che sono approdato in Svezia con in valigia una buona esperienza lavorativa), tuttavia l'accostare i dieci anni di precariato in patria a questi dieci mesi di attesa qui in Svezia mi fa impressione.

Qualcuno tempo fa (non troppo in effetti) aveva scritto in un commento nel nostro blog che il mio era stato un bel gesto d'amore verso Silvia (visto che io avevo già avuto un'occasione di lavorare una decina d'anni facendo quello per cui avevo studiato mentre lei non ne avrebbe avuto la possibilità); che dire... l'amore ha trionfato, o no?

![img](http://1.bp.blogspot.com/_DMCeUNlrHns/S87Ym2rtoMI/AAAAAAAAA-A/PX-ZcrH7GBE/s320/liberta.jpg)

*[original article](http://onewaytosweden.blogspot.it/2010/04/silenzio-oggi-parlo-io.html)*


##Rastrelli e spazzoloni
Con l'ultima neve (speriamo che sia davvero l'ultima) che si è appena sciolta ai primi raggi di sole sono entrati in azione anche sotto casa nostra le squadre ripulitrici del Comune. Aggeggi strani alcuni che non avevo mai visto prima, altri invece più normali. Il problema attuale è quello di rimuovere l'ingente quantità di sassolini (sand) che durante l'intero inverno sono stati sparsi sulla neve per permettere alla gente di camminare senza scivolare.

Infatti le ruspe durante le varie nevicate invernali avevano accumulato mucchi di neve sulle aree verdi, sulle aiuole e via dicendo. Ora il problema, dopo che tutta la neve se n'è andata, è quello di rimuovere questi sassolini dal verde pubblico. La prima azione è stata manuale ossia giardinieri armati di rastrelli hanno rimosso con pazienza dai punti più difficili i sassolini, poi sono entrati in azione delle specie di spazzoloni attaccati a dei trattori che hanno tolto il grosso. Purtroppo però con il grosso è venuta via anche l'erba ma non penso sia assolutamente un problema visto che ricrescerà in quattro e quattro otto appena il tempo deciderà di mettersi al bello.

Aprile, come tutti dicono, è un mese pazzerello da queste parti. E quest'anno aprile devo dire è stato come da copione. Moderatamente caldino (quasi 15°C) per qualche giorno e poi un paio di spruzzate di neve, l'ultima proprio ieri mattina. Ora però c'è bisogno di un cambio di rotta, le mappe meteo danno qualche speranza già per il weekend e la prossima settimana le temperatura dovrebbero risalire, speriamo in bene...

![img](http://3.bp.blogspot.com/_DMCeUNlrHns/S9BBrovahEI/AAAAAAAAA-I/yoSA8X37enk/s320/20100422_nevicata2.jpg)

![img](http://1.bp.blogspot.com/_DMCeUNlrHns/S9CEL42rh6I/AAAAAAAAA-Y/jqiQgh7R-cc/s320/trattore_spazzola.jpg)

![img](http://4.bp.blogspot.com/_DMCeUNlrHns/S9BBrw_q2QI/AAAAAAAAA-Q/Hud40Y3b4bY/s320/spazzolone.jpg)

*[original article](http://onewaytosweden.blogspot.it/2010/04/rastrelli-e-spazzoloni.html)*


##Facce nuove, nomi nuovi
E' sabato mattina e mentre Silvia si gode il meritato riposo della notte di turno trascorsa in ospedale, io in silenzio riordino i miei appunti di scuola, la mia "cartella" e sistemo gli indirizzi dei vecchi compagni di banco. Ebbene sì, ieri mattina per la seconda volta in quattro mesi ho dovuto a malincuore salutare ancora una volta i compagni del corso di lingua svedese. Era già successo a fine febbraio quando dopo aver passato il test finale del corso C ero stato upgradato al livello D. Ieri proprio nel momento più bello, in cui l'affiatamento nel nuovo gruppo aveva raggiunto un buon livello anche grazie agli ultimi arrivi "europei" di questa settimana, ecco che di nuovo sono costretto ad abbandonare.

Lunedì alle 8 mi aspetta l'inizio di una nuova vita lavorativa in Svezia e devo confessarvi che ieri è successo qualcosa che mi ha anche emozionato. L'insegnante a scuola mi ha chiesto di spiegare a tutti cosa sarebbe successo e perché dovevo lasciare il gruppo; nel momento dei saluti (ho dovuto lasciare l'aula in anticipo per un altro impegno) tutti mi hanno fatto un applauso, ed è stato un gesto bellissimo! Sono tutte persone che conoscevo da poche settimane ma alla fine siamo tutti nella stessa barca e con le stesse difficoltà, così la notizia che avrei iniziato a lavorare è stata per tutti un momento di gioia sincera.

Da lunedì verrò proiettato in un terzo gruppo in quanto continuerò a frequentare il corso D di svedese SFI in versione serale, una volta alla settimana. Facce nuove e nomi nuovi. Il bello di tutto questo però è che alla fine ti rimangono nell'agenda indirizzi email e numeri di telefono di coloro con i quali hai legato di più, nomi più o meno strani di nuovi amici con i quali sarà divertente vedersi, chiacchierare e scambiare inviti culinari. Nel mio caso queste persone provengono da Romania, Iran, Francia, Stati Uniti, Macedonia, Iraq e Thailandia.

Penso che quando si deve per un motivo o per l'altro lasciare l'ambiente dove si è nati e cresciuti per emigrare all'estero, sia importante avere una mente predisposta a sintonizzarsi sua una visione più internazionale della società, magari mettendo da parte i preconcetti che inevitabilmente vi si sono stati instillati in passato... alla fine tutto risulta meno difficile e soprattutto... ci si diverte di più !

![img](http://1.bp.blogspot.com/_DMCeUNlrHns/S9K4LouCLYI/AAAAAAAAA-g/ixEkHGVUUj8/s320/bandiere2.jpg)

*[original article](http://onewaytosweden.blogspot.it/2010/04/facce-nuove-nomi-nuovi.html)*


##Il primo giorno di lavoro
Eccomi qui a prendermi una boccata d'ossigeno dopo questo inizio di settimana che posso solo che definire "high-density" ossia piuttosto denso di avvenimenti. Ieri è stato il mio primo giorno di lavoro e devo confessare essere stato alquanto impegnativo non fosse altro per la lingua che tutto il giorno ho sentito e cercato di parlare, lo svedese ovviamente.

Per prima cosa c'è stata la firma del contratto, un foglio A4 dove c'è scritto che sono stato assunto in un determinato reparto, a tempo pieno e con un certo stipendio. Apro una parentesi su questo punto in particolare: al colloquio l'ultima domanda è stata proprio quella fatidica: "ti sei fatto un'idea dello stipendio?", ed è una domanda alla quale bisogna essere preparati altrimenti si rimane spiazzati.

Subito dopo il capo mi ha fatto fare il classico giro di presentazione ai colleghi, tante facce e tanti nomi da imparare (mi sono già appropriato di apposita lista con nomi, cognomi e facce).

Come terzo punto c'è stato il passaggio al settore informatico per la consegna di password, account e-mail e via discorrendo (tutti erano già al corrente ed il materiale era già pronto... non ho nulla da eccepire sull'organizzazione). Mi hanno anche consegnato un foglio dove posso prenotare un'introduzione personalizzata sui sistemi informatici con un esperto IT (giusto per non rompere le scatole ai colleghi... lo farò appena avrò tempo).

Successivamente fotografia e firma digitale che finiranno su una carta d'identità con chip associata ad un pin code che serve oltre ad aprire le porte anche a loggarsi sui computer (fantascienza...).

Il resto della prima giornata è trascorsa a familiarizzare con il sistema dei turni operativi, ad dare una prima occhiata a qualche software delle meraviglie (ne parleremo più avanti) e a capire come funzionano gli orari di lavoro. Mi è stato spiegato che non esistono timbrature o cartellini di sorta, tutto è abbastanza flessibile e a parte gli impegni fissi (come quando il turno inizia alle 6 per questioni operative) per il resto ci sono due orari, uno definito invernale che va da settembre ad aprile ed uno estivo che va da maggio a settembre. In pratica d'inverno si lavora dalle 8 alle 16.45 (30 minuti di pausa per il pranzo in mensa... anche di questo ne parlerò un'altra volta) e d'estate dalle 8 alle 16; il motivo? Semplice perché d'estate ci sono un sacco di cose che si possono fare all'aperto e quindi è bello essere liberi il più presto possibile. Ovvio che quelli che iniziano alle 6, alle 14 possono tagliare la corda.

Avrei un sacco di altre cose da raccontare ma preferisco andare un passo alla volta... in più ieri sera alle 18 ho iniziato il corso serale di svedese con un nuovo gruppo di compagni (il terzo). Questo mi ha tenuto impegnato fino alle 20.45 e quando sono rientrato (sempre in bicicletta...) la stanchezza iniziava a farsi sentire. Come prima giornata è stata più che soddisfacente. Domani però vi devo raccontare cosa è successo nella seconda giornata di lavoro perché ne vale la pena...

*[original article](http://onewaytosweden.blogspot.it/2010/04/il-primo-giorno-di-lavoro.html)*


##Gerarchia: questa sconosciuta
Come promesso eccomi di nuovo qui per proseguire con il racconto di questi primi giorni di lavoro. Ieri ci eravamo lasciati con la promessa di spiegarvi meglio cosa è successo il secondo giorno. Da queste parti è molto evidente il fatto che la gerarchia non esiste ed a testimonianza di ciò vi porto tre esempi abbastanza evidenti.

Faccio una doverosa premessa: io sono stato assunto come meteorologo nel settore "navigazione marina" di un grosso dipartimento che si occupa di "business & media". Per chi fosse curioso c'è anche una piccola presentazione in inglese sul sito web del SMHI.

Veniamo ora al dunque con il primo esempio: a pranzo lunedì mi ritrovo con alcuni colleghi d'ufficio ed un responsabile del settore vendite (SMHI si autofinanzia in pratica da solo senza più aiuti da parte del governo, vendendo i propri servizi), un tipo abbastanza chiaccherone e molto simpatico. Venuto a sapere che era il mio primo giorno di lavoro, subito propone al mio capo di farmi partecipare ad un seminario/workshop che ogni anno loro tengono a favore di un partner commerciale al fine di presentare meglio dal punto di vista tecnico quello che poi i vari manager dovranno cercare di vendere alle compagnie di navigazione di tutto il mondo. Secondo lui sarebbe stata un'ottima occasione per darmi subito una visione a 360° sui prodotti con i quali avrei dovuto in seguito lavorare e per comprendere fin da subito le necessità dei clienti. Detto... fatto. Così martedì mi ritrovo in compagnia di vari marketing manager della GAC, società leader mondiale nella fornitura di servizi logistici e non connessi con la navigazione marittima, responsabili del mercato europeo ed asiatico. Io sono al secondo giorno di lavoro eppure a fianco a me ci sono degli autentici volponi che vengono chi dall'Inghilterra, chi dalla Grecia, chi dalla Norvegia o dal Portogallo. La lingua ufficiale è l'inglese e dopo la full immersion di svedese del primo giorno, oggi devo già "switchare" all'inglese, mi sa tanto che ci dovrò fare l'abitudine. Ovviamente è inutile sottolineare che per ho pranzato con loro, saletta privata e pranzo offerto ! Ma io solo l'ultimo arrivato !!! Ahhhh....

Esempio numero due: usciamo dal ristorante e l'allegro gruppetto incontra il Direttore Generale del SMHI che era appena rientrato da un viaggio. Ci sono le dovute presentazioni di alto profilo ed io timidamente mi metto in disparte... ma ai saluti vengo prontamente chiamato in causa dai colleghi che mi presentano come nuovo assunto al Mega Direttore Galattico (mi sentivo come Fantozzi in una dei suoi epici momenti in azienda...)... e Lui cos'è capace di dirmi: "Ehi... sono appena rientrato dall'Italia, sono andato a giocare a golf; proprio stamattina ho siglato il tuo contratto... benvenuto a bordo !" il tutto accompagnato da una dolce pacca sulla spalla. Faccio uno smagliante sorriso, scambio due battute in swinglish ed incasso con mascella che a momenti sta per cadere.

Esempio tre: durante il seminario mi invitano a prendere parte alla cena che verrà offerta in uno dei ristoranti migliori della città... declino gentilmente l'invito (a malincuore) per un impegno già precedentemente preso e per il fatto che il giorno dopo iniziavo il turno alle 6.

Se non avessi avuto questi "paletti" mi ci sarei buttato volentieri... ho imparato che non bisogna mai tirarsi indietro, anche se la "strizza" (vedi paura) a volte ti spingerebbe a fare altrimenti. 

Gli esempi sono stati abbastanza calzanti ?

![img](http://2.bp.blogspot.com/_DMCeUNlrHns/S9hCPlCJ2VI/AAAAAAAAA-o/wkj56O4ktdc/s320/fantozzi.jpg)

*[original article](http://onewaytosweden.blogspot.it/2010/04/gerarchia-questa-sconosciuta.html)*


##Un aprile sottotono
Facciamo un po' il punto della stagione. Siamo ormai giunti alla fine di aprile, un mese un po' strano da queste parti. Il tempo è stato piuttosto variabile con alcuni giorni caratterizzati da pioggerelline, un paio di brevi spruzzate di neve (!) ma con le temperature che non sono mai riuscite a salire più di tanto. E la dimostrazione di questo sta proprio là, fuori dalla finestra, nei giardini e nei parchi. La primavera è senz'altro arrivata, ma le foglie sono comparse in maniera più decisa solo in questi ultimi tre-quattro giorni, complice un po' il termometro che è riuscito a salire verso i 18-19°C.

Andando a memoria quando l'anno scorso a metà aprile portammo su il primo carico delle nostre cose con la macchina, da queste parti sembrava che la stagione fosse leggermente più avanzata ci quanto non lo sia quest'anno; quando poi Silvia si si trasferì qui ai primi di maggio il verde era già predominante sugli alberi.

Mi sono preso lo scrupolo di dare un'occhiata alle temperature dell'intero mese di aprile e cosa ho scoperto? Che la nostra sensazione è corretta. Un mese di aprile che quest'anno è stato decisamente diverso dal 2009, con la temperatura massima che si è assestata sui 19°C un sol giorno mentre l'anno scorso si erano registrati già quasi 25°C e con una minima che è scesa sotto lo zero nel 2010. Tuttavia il dato più significativo è che la temperatura media dell'intero mese (linea rossa) è stata di 2°C inferiore a quella dell'anno precedente (linea verde), un aprile decisamente più fresco quindi.

Ed ora cosa ci aspetta? Niente di particolarmente eccitante sembra... per vedere i 20°C mi sa tanto che dovremo attendere ancora almeno una decina di giorni... comunque c'è da dire che non appena spunta il sole e la temperatura sale sui 15°C da queste pari spuntano le maniche corte, gelati all'aperto, gonne corte e chi più ne ha più ne metta !

![img](http://3.bp.blogspot.com/_DMCeUNlrHns/S9rZ2oQ83PI/AAAAAAAAA-w/lCTBy4-RZfg/s320/fogliette.jpg)

![img](http://3.bp.blogspot.com/_DMCeUNlrHns/S9rZ3djNuXI/AAAAAAAAA-4/FgwDb-dT6NQ/s320/temperature_aprile.png)

*[original article](http://onewaytosweden.blogspot.it/2010/04/un-aprile-sottotono.html)*


##La notte di Valpurga
Ieri sera grazie ai nostri amici svedesi Jan-Olof e Felicia abbiamo potuto vivere una vera tradizione svedese: la notte di Valpurga. Il 30 aprile è una festività annuale che si celebra in Estonia, Finlandia, Lettonia, Svezia, Repubblica Ceca e Germania e questa tradizione è basata sulle cerimonie pagane che si diffusero in alcune parti dell'Europa dopo la morte di Santa Valpurga nel 779 al fine di scacciare le streghe ed gli spiriti demoniaci.

In molti luoghi di Svezia e Finlandia si celebra questa festa bruciando dei falò accompagnati qualche volta anche da fuochi d'artificio. Per gli svedesi il vero significato di questa notte è celebrare l'arrivo della primavera e nei tempi antichi (ben precedenti alle tradizioni religiose): i falò servivano proprio per bruciare le cose vecchie dell'inverno e fare spazio a quelle nuove. Solo con l'avvento della cristianità in Svezia attorno all'anno 1000, i fuochi di Valpurga vennero connessi all'attuale significato.

Valpurga è stata quindi anche l'occasione per rimettere piede ancora una volta nel B&B di Jan-Olof e Felicia... e che emozione rileggere le libro degli ospiti le nostre parole datate 22 gennaio 2009... 

Grazie alla loro ospitalità è stata servita una magnifica cena accompagnata da una sapiente selezione di vini (c'era anche un Valpolicella ripasso) e l'occasione è stata propizia per fare l'amicizia con una nuova coppia di 'immigrati', proveniente da Parigi. Lui ricercatore oceanografo (che ha trovato in Francia difficoltà simili a quelle che i ricercatori italiani incontrano nel Bel Paese, seppure in misura minore, a sentire le sue parole) assunto all'SMHI (siamo colleghi ora...) e lei ingegnere agrario. Storie simili le nostre...

Ho sempre detto che vivere in un paese diverso dal proprio offre diverse opportunità tra cui oggi cito quella culinaria (seppure noi non abbiamo nulla da invidiare a nessuno... nemmeno ai francesi). Eppure a volte si scoprono cose inaspettate, come quello che è successo ieri sera. Non sono mai andato matto degli asparagi in Italia - io avevo incontrato sempre e solo quelli bianchi che vengono lessati - ma a cena sul piatto c'erano degli asparagi verdi (scottati sulla padella con un filo d'olio fino a farli divenire quasi croccanti e messi su un letto di crostini) che si solo rivelati una vera leccornia ! 

E' ovvio però che dopo la carne sul tavolo è comparsa una selezione di formaggi che poco aveva di svedese visto che i pezzi migliori erano francesi ed italiani... ma il segreto della vita all'estero è questo: ti apre la mente a sapori e sensazioni nuove e così puoi scegliere il meglio, quello che più ti si addice, prendendo una cosa da qui e un pezzetto da là, allargando l'esperienza tutto diviene molto più godibile.

E mentre sorseggiavo uno Shiraz australiano, per un attimo sconnesso dalla discussioni della tavola, riflettevo su quanto sia piacevole sentire tante lingue diverse che si mescolano attorno ad un tavolo, francese, italiano, svedese, inglese... e ritrovarsi a capire quella strana lingua fatta di suoni e parole mescolate che inevitabilmente i nuovi arrivati si ritrovano a parlare finché non acquisiscono un ampio vocabolario svedese!  

Poi è arrivato il momento di vivere la tradizione dei falò e così con una breve passeggiata in compagnia dei figlioletti - due allegre bambine ed un bimbo (tutti tra i 5 e gli 8 anni) - abbiamo raggiunto il luogo prescelto per l'accensione del fuoco portato a termine dagli scouts.

L'esplosione del verde primaverile quest'anno si è fatto attendere un po' di più ma ormai è dietro l'angolo, ed è questione solo di qualche giorno ancora.

![img](http://3.bp.blogspot.com/_DMCeUNlrHns/S9vbELTBLMI/AAAAAAAAA_A/EDO6nWg0oh0/s320/libroospiti.jpg)

![img](http://3.bp.blogspot.com/_DMCeUNlrHns/S9vbfa_gJiI/AAAAAAAAA_I/IAEIJxKYsXk/s320/valpurga2.jpg)

*[original article](http://onewaytosweden.blogspot.it/2010/05/la-notte-di-valpurga.html)*


##Un sogno... spaziale !
Un po' di tempo fa avevamo accennato alla nostra intenzione di intraprendere un corso universitario qui in Svezia, e oggi finalmente sveleremo di cosa si tratta.

L'idea era nata nel novembre dello scorso anno, complici un viaggio in Florida e un paio di giorni trascorsi alla visita del Kennedy Space Center, ripercorrendo le orme degli astronauti statunitensi dai primi voli suborbitali fino allo sbarco sulla Luna, e anche oltre. Questa visita, corredata da esposizioni, video, e non da ultimo dall'esperienza unica di poter assistere di persona ad uno degli ultimi lanci dello Shuttle, aveva riacceso in noi la mai sopita passione per lo spazio: un sogno che forse tutti hanno avuto da bambini, e che per noi è rimasto tale anche da adulti. Tant'è che nel 2008, avevamo tentato per gioco anche la selezione per astronauti bandita dall'ESA: ma con 8.000 domande sapevamo già che la probabilità di essere presi sarebbe stata certamente molto bassa. 

Ma insomma, mai darsi per vinti, o no ? E, pensa pensa, la sera stessa della nostra visita a Cape Canaveral abbiamo pensato ad un "diversivo", ad una via alternativa per almeno avvicinarci al nostro sogno, e l'idea è subito caduta su una famosa compagnia americana che dal 2012 inaugurerà i primi voli suborbitali per "turisti spaziali".  Guarda caso, la suddetta compagnia ha deciso di lavorare in Svezia. Guarda caso, noi ora abitiamo qui. Due click su internet, e scopriamo che per questi voli è stata scelta la base spaziale di Kiruna, nell'estremo nord del paese, dove già si trova la sede dell'agenzia spaziale svedese. Altri due click: guarda caso, l'università di Umeå organizza proprio a Kiruna, nell'estate 2010, un corso universitario di 3 settimane - gratuito - dal titolo "Human spaceflight and exploration". 

Detto fatto: dal motel floridense scriviamo una mail alla responsabile del corso e ci addormentiamo con la testa tra le nuvole, anzi nell'esosfera. Al nostro risveglio ecco pronta la risposta nella nostra casella email: tutte le informazioni per iscriversi al corso e un link al programma dettagliato. L'iscrizione deve avvenire attraverso il sistema centralizzato delle ammissioni all'università svedese. E quindi da qui inizia un percorso fatto di TOEFL, traduzione e spedizione di certificati e documenti vari, application on-line e paziente attesa.  

Sapevamo che la selezione sarebbe avvenuta in questi giorni, e ormai da una settimana controllavamo con trepidazione la casella di posta. E finalmente, oggi la bellissima notizia che entrambi siamo stati accettati ! Dall'1 al 22 agosto saremo a Kiruna ! 

Le mie ferie mi erano già state da tempo accordate, ora rimane solo la piccola incognita di quelle di Gabriele, il cui capo è comunque a conoscenza dei nostri progetti e ha manifestato buoni propositi per accontentarlo nei limiti del possibile...

Altri due click: ecco acquistato un biglietto A/R per la Lapponia. 

Realizzare un sogno non ha prezzo. Per tutto il resto c'è Mastercard.

![img](http://2.bp.blogspot.com/_bRAFJVmBu9U/S98NBAxUYDI/AAAAAAAAAPk/OyhoO9_DDag/s320/deep_space_homer.jpg)

![img](http://2.bp.blogspot.com/_bRAFJVmBu9U/S98In1YtcQI/AAAAAAAAAPc/IkRWH5NoTcM/s320/kirunainswedenuf0.png)

![img](http://1.bp.blogspot.com/_bRAFJVmBu9U/S98YaEOnL1I/AAAAAAAAAPs/CiC-6_TbPXw/s320/Admission.gif)

*[original article](http://onewaytosweden.blogspot.it/2010/05/un-sogno-spaziale.html)*


##La fika del mercoledì
Oggi vi devo assolutamente parlare della fika che c'è al SMHI, dove lavoro da circa dieci giorni. Spero che non scoppiate a ridere a crepapelle perché ormai dovreste esserci abituati a questa parola svedese. Per gli ultimi arrivati che non conoscessero la magia della parola 'fika' in suolo svedese, ricordiamo ancora una volta che significa pausa caffè in senso allargato.

Il mercoledì da noi la fika si trasforma in una mega-fika dove oltre a mangiare e bere (dopo vi spiego il come, dove e quando) arriva sempre anche una persona di un altro settore a parlare per dieci minuti di uno o più specifici argomenti che interessano tutti i lavoratori o l'ambiente di lavoro in generale.

Ma andiamo con ordine; ogni giorno ci sono due pause obbligatorie alle 9.30 ed alle 15 circa. Si tratta di 10-15 minuti durante i quali tutti prendono d'assalto gli appositi salottini con annessa cucina super attrezzata. Tutti hanno la propria tazza personalizzata ed oltre alla classica kaffebryggare doppia (macchina per il caffè svedese) c'è anche una macchina automatica in grado di sfornare tutte le combinazioni di caffè, latte, the possibili, un po' come da noi in Italia. La cucina è attrezzata con due forni a microonde (parecchi non utilizzano il ristorante), una lavastoviglie ed un frigo bello grande (questo ovviamente è ciò che abbiamo nel nostro settore e che serve circa 30-40 persone).

Ma meglio della cucina secondo me è il salottino, in grado di accogliere almeno trenta persone contemporaneamente comodamente sedute su divani e sedie con tavolini. Normalmente accompagnate alle bevande ogni giorno ci sono due enormi cesti di frutta a cui tutti possono attingere liberamente... la prima volta che li ho visti non credevo ai miei occhi !

Ma la fika del mercoledì è diversa... sui tavoli compaiono due cesti strapieni di panini di tutti i tipi accompagnati da formaggi, burro da spalmare, peperoni in fettina e per fortuna anche marmellata... la settimana scorsa poi sono arrivate anche le kanelbullar. 

Adesso veniamo però alla chiacchiere... o meglio alle spiegazioni. Da quello che ho capito (anche grazie al supporto grafico di una presentazione power point che andava sulla tv al soffitto) la persona del reparto economico che era intervenuta ha spiegato i piani futuri di ampliamento della struttura ed ha mostrato un dato che mi ha lasciato stupefatto: c'era il numero di metri quadri che sono a disposizione di ogni dipendente. Volete sapere qual'era la cifra sulla quale si discuteva dicendo che in questi ultimi anni sono calati e che quindi è opportuno pensare ad un allargamento? Trentadue metri quadri pro-capite. Lascio i commenti a voi ovviamente.

Altro argomento di discussione è stato il parcheggio e l'importanza di rifare le righe sull'asfalto altrimenti finisce che qualcuno parcheggia male ed invade lo spazio altrui... come se lo spazio non mancasse... (vedi foto dall'alto). Ma ci pensate? Fossero questi i problemi...

![img](http://2.bp.blogspot.com/_DMCeUNlrHns/S-Gh7wZ_5hI/AAAAAAAAA_Q/VC4Kr7UmJds/s320/cestofrutta1.jpg)

![img](http://2.bp.blogspot.com/_DMCeUNlrHns/S-Gh8akpS_I/AAAAAAAAA_Y/bVXGKnJj9DU/s320/smhi.jpg)

*[original article](http://onewaytosweden.blogspot.it/2010/05/la-fika-del-mercoledi.html)*


##Barbecue: l'imbarazzo della scelta
La primavera si vede anche dal fatto che nei negozi compaiono i più diversi assortimenti di barbecue e griglie possibili ed immaginabili. Ce n'è di tutti i tipi, dimensioni e tecnologie.

Gli esperti nostri amici consigliamo quelli del tipo "tondo" che è possibile chiudere per regolare il calore. Inoltre questo tipo di modello tende ad essere più utilizzabile rispetto a quelli di tipo fisso in muratura perché ovviamente permettono di cucinare anche se il tempo non è proprio dei migliori e magari cade anche qualche goccia di pioggia.

Il barbecue in Svezia è un vero e proprio "must" e d'estate rappresenta una dei passatempi preferiti. Tutte le famiglia ne sono più o meno dotate e persino i condomini ne hanno uno o più di uno in versione fissa installati nel verde comune.

Anche nei supermercati di questi tempi compaiono "accessori" dedicati appositamente al barbecue come questo incredibile stand di salse che oggi abbiamo incontrato da Willy's.

Per noi forse è ancora presto per pensare ad un acquisto serio visto che abbiamo a disposizione solo un terrazzo dove ovviamente non si può cucinare la griglia, ma intanto ci rifacciamo lo sguardo ed iniziamo ad approfondire le conoscenze.

Ovviamente si accettano consigli e suggerimenti... magari la prossima estate facciamo il grande acquisto.

![img](http://3.bp.blogspot.com/_DMCeUNlrHns/S8nSmu5VDYI/AAAAAAAAA9w/rG-0RcDdWX4/s320/barbecue.jpg)

![img](http://1.bp.blogspot.com/_DMCeUNlrHns/S8nSm3h-L2I/AAAAAAAAA94/vw-3C-C3Gro/s320/salsebarbecue.jpg)

*[original article](http://onewaytosweden.blogspot.it/2010/05/barbecue-limbarazzo-della-scelta.html)*


##Debutto in svedese
Fu sera fu mattina, terza settimana. Oggi è iniziata la terza settimana di lavoro con un turno di tipo M, ossia morgon vakten che significa sveglia alle 5.15 per essere in ufficio alle 6 meno qualche minuto. Uscire in bicicletta alle 5.45 del mattino quando il sole è già sorto da quasi un'oretta è proprio una bella sensazione... e sembra che più di qualcuno si muova presto da queste parti visto che qualche bicicletta ed auto ce ne sono in giro anche così presto.

Oggi per la prima volta ho messo mano ai sistemi ed oltre ad aver scritto di mio pugno qualcosa in svedese la cosa più bella è che ho tenuto il briefing meteo in lingua ! Fin dal primo turno M che avevo fatto (il terzo giorno di lavoro) mi avevano "concesso" il briefing che però per ovvi motivi ho preferito tenere in inglese per tre volte. Ma stamattina mi sentivo un po' diverso, ho preso il coraggio a due mani e mi sono buttato. "Jag provar på svenska idag, men skratta inte" ! (ho chiesto loro di di non ridere...). E devo dire che è andata piuttosto bene, mi sono anche divertito... certo non ho ancora una grande proprietà di linguaggio ma i termini meteo ormai inizio a padroneggiarli. Devo solo arricchire il parco verbi, avverbi, preposizioni, ecc.... ah le preposizioni ! Oggi ne ho imparato una nuova... sopra le superfici d'acqua si usa på e sopra la terraferma över ! O così almeno mi è stato consigliato...

Ma la giornata odierna è stata caratterizzata anche da un incontro con una signora del personale che mi ha consegnato un pacchetto di fogli con informazioni varie contenente nell'ordine: saluto del Direttore Mega Galattico, foglio con ben evidenziati il numero di giorni di ferie, spiegazioni su cosa succede in malattia, pianta del "labirinto", informazioni sulla sicurezza, info sull'associazione sportiva SMHI (di cui si entra automaticamente a far parte) che prevede ben 17 sezioni (in un altro post approfondirò questo punto), modulo per l'accredito dello stipendio, brochure sulla pensione, brochure sull'assicurazione...

Oltre a tutte queste carte che sono state puntualmente illustrate dal personale presente, mi è stato spiegato come utilizzare il programma che serve per inserire i propri giorni di assenza, la richiesta delle ferie, le malattie, i viaggi... insomma tutto quello che riguarda la propria presenza o assenza in ufficio. Il tutto viene validato poi elettronicamente dal capo con la sua firma digitale... altro che vai a prendere il modulo, stampalo, compilalo a mano, portalo dal capo, aspetta che venga siglato di suo pugno, poi portalo all'ufficio personale...

Così la giornata è finita alle 14 (visto che avevo iniziato alle 6) ma purtroppo mi sono perso la fika pomeridiana, vabbé dai, recupererò domani.

*[original article](http://onewaytosweden.blogspot.it/2010/05/debutto-in-svedese.html)*


##Primavera bloccata
Primavera bloccata... e ieri sera per la prima volta nel 2010 ho sentito anche dei tuoni, il primo temporale della stagione. Tuoni timidi, quasi in punta di piedi per non disturbare; come sono lontani i ricordi di quei pomeriggi o serate in cui il cielo si faceva nero pece, la luce dei fulmini illuminava a giorno e il tuono dei fulmini ti faceva saltare sulla sedia. Per me abituato a correre dietro ai tornado negli States ed amante dei temporali, l'assenza di fenomeni meteorologici violenti da queste parti potrebbe a lungo andare 'annoiarmi', ma si sa che i cambiamenti nella vita bisogna accettarli sempre e possibilmente cercare di trarre il meglio da questi, conservando gelosamente i ricordi di quello che di bello si è fatto. Io dico sempre che non si chiude una porta senza che un'altra si apra...

L'Europa è bloccata da una configurazione meteorologica definita ad omega (due zone di alta pressione una sull'Atlantico e l'altra sulla Russia ed una 'saccatura' o bassa pressione in mezzo), una di quelle configurazioni che purtroppo necessitano di un certo periodo per sbloccarsi. In Italia al nord le temperature sono quasi a livello di quelle svedesi e non si contano quasi più i giorni di pioggia bensì le settimane. Anche quassù piove ma sono pur sempre piccole innaffiate che cadono dal cielo e nulla in confronto ai temporali nostrani come quello che ieri pomeriggio ha colpito la città che nemmeno un anno fa ho lasciato per salire quassù al nord.

Un temporale ha scaricato a Padova nel giro di poco tempo una sessantina di millimetri di pioggia e la città è andata in tilt proprio nel momento di maggior traffico pomeridiano. Leggere l'articolo sul giornale di stamattina mi ha messo un avvilimento dentro... per non parlare poi della vicenda giudiziaria che in questi giorni ha coinvolto i vertici dell'agenzia regionale dove ho lavorato fin dalla sua fondazione... è una strana sensazione quella che provo ma è come se mi sentissi lontano, lontano... e tutto mi arriva alle orecchie come ovattato, non mi arrabbio più per questo o per quello, non mi incavolo più se leggo della cementificazione o dei tombini che non vengono puliti... mi rattristico e basta.

![img](http://2.bp.blogspot.com/_DMCeUNlrHns/S-uzPjkiIOI/AAAAAAAAA_g/WsuU3yee_cs/s320/20100514_H500.gif)

*[original article](http://onewaytosweden.blogspot.it/2010/05/primavera-bloccata.html)*


##A zonzo in bici per la città
Dopo le giornate poco primaverili dei giorni scorsi, oggi il cielo è ritornato nuovamente azzurro e grazie anche al sole splendente le temperature sono diventate subito gradevoli. Complice anche la giornata di festa (non lavorativa) i prati, le passeggiate ed i viali si sono riempiti di gente in abbigliamento tipicamente estivo. Ragazzi e ragazze sfoggiavano maniche corte, camicette aperte e gonne corte. Il chiosco dei gelati era letteralmente preso d'assalto. Coppie di giovani si crogiolavano al sole distesi sull'erba finalmente verde brillante dei parchi.

E noi non abbiamo perso l'occasione per concederci un bel giro in bicicletta in città alla scoperta di nuove piste ciclabili e quartierini immersi nel verde al limite di boschi e boschetti che circondano l'abitato.

Anche se c'erano solo 20°C sembrava di essere finalmente in estate, per la prima volta non ho utilizzato il giubbetto nemmeno per andare in bicicletta, veramente una giornata da gustare all'aria aperta. La natura in due settimane ha cambiato volto, ormai quasi tutti gli alberi hanno 'buttato' le foglie, i fiori sono sbocciati abbondanti un po' dappertutto sia nelle aiuole delle case sia in quelle super-curate del comune. Girovagando nei quartieri un po' più periferici abbiamo scoperto luoghi immersi nel verde attraversati da piste ciclabili con casette gialle dal tetto rosso dove bambini di pochi anni giocavano indisturbati, lontani da macchine e pericoli... e la nostra curiosità si è spinta poi  fino ad un piccolo nuovo quartierino dove stanno prendendo vita delle belle case completamente in legno, tutte con il loro giardino adagiate tra due dolci colline-boschetto... e se fosse giunto il momento per la grande decisione?

Anche se c'erano solo 20°C sembrava di essere finalmente in estate, per la prima volta non ho utilizzato il giubbetto nemmeno per andare in bicicletta, veramente una giornata da gustare all'aria aperta. La natura in due settimane ha cambiato volto, ormai quasi tutti gli alberi hanno 'buttato' le foglie, i fiori sono sbocciati abbondanti un po' dappertutto sia nelle aiuole delle case sia in quelle super-curate del comune. Girovagando nei quartieri un po' più periferici abbiamo scoperto luoghi immersi nel verde attraversati da piste ciclabili con casette gialle dal tetto rosso dove bambini di pochi anni giocavano indisturbati, lontani da macchine e pericoli... e la nostra curiosità si è spinta poi  fino ad un piccolo nuovo quartierino dove stanno prendendo vita delle belle case completamente in legno, tutte con il loro giardino adagiate tra due dolci colline-boschetto... e se fosse giunto il momento per la grande decisione?

Anche se c'erano solo 20°C sembrava di essere finalmente in estate, per la prima volta non ho utilizzato il giubbetto nemmeno per andare in bicicletta, veramente una giornata da gustare all'aria aperta. La natura in due settimane ha cambiato volto, ormai quasi tutti gli alberi hanno 'buttato' le foglie, i fiori sono sbocciati abbondanti un po' dappertutto sia nelle aiuole delle case sia in quelle super-curate del comune. Girovagando nei quartieri un po' più periferici abbiamo scoperto luoghi immersi nel verde attraversati da piste ciclabili con casette gialle dal tetto rosso dove bambini di pochi anni giocavano indisturbati, lontani da macchine e pericoli... e la nostra curiosità si è spinta poi  fino ad un piccolo nuovo quartierino dove stanno prendendo vita delle belle case completamente in legno, tutte con il loro giardino adagiate tra due dolci colline-boschetto... e se fosse giunto il momento per la grande decisione?

Anche se c'erano solo 20°C sembrava di essere finalmente in estate, per la prima volta non ho utilizzato il giubbetto nemmeno per andare in bicicletta, veramente una giornata da gustare all'aria aperta. La natura in due settimane ha cambiato volto, ormai quasi tutti gli alberi hanno 'buttato' le foglie, i fiori sono sbocciati abbondanti un po' dappertutto sia nelle aiuole delle case sia in quelle super-curate del comune. 

Girovagando nei quartieri un po' più periferici abbiamo scoperto luoghi immersi nel verde attraversati da piste ciclabili con casette gialle dal tetto rosso dove bambini di pochi anni giocavano indisturbati, lontani da macchine e pericoli... e la nostra curiosità si è spinta poi  fino ad un piccolo nuovo quartierino dove stanno prendendo vita delle belle case completamente in legno, tutte con il loro giardino adagiate tra due dolci colline-boschetto... e se fosse giunto il momento per la grande decisione?

![img](http://3.bp.blogspot.com/_DMCeUNlrHns/S-7IDN3SaaI/AAAAAAAABAQ/QahPlfsI5IQ/s320/tulipani.jpg)

![img](http://4.bp.blogspot.com/_DMCeUNlrHns/S-7GGBb3O_I/AAAAAAAABAI/sBd6421ZI2M/s320/casettegialle.jpg)

*[original article](http://onewaytosweden.blogspot.it/2010/05/zonzo-in-bici-per-la-citta.html)*


##E' tempo di muoversi
Nell'anno trascorso qui abbiamo avuto modo di osservare, tra molte altre cose, le abitudini sportive degli svedesi. Nonostante il clima non precisamente favorevole all'attività all'aria aperta d'inverno, molti svedesi non si lasciano intimorire e si dedicano a jogging, passeggiate e altri sport anche con temperature inferiori allo zero, appropriatamente bardati ed attrezzati. Una buona altra fetta della popolazione si dedica comunque ad attività sportive indoor, spesso attraverso l'iscrizione ad associazioni sportive che offrono le proprie attività a prezzi molto bassi (senza dimenticare che esiste comunque una sovvenzione di 150 euro all'anno per il "benessere fisico"). In generale comunque, rispetto all'Italia, l'aspetto della "salute fisica" (indipendentemente dall'età) è ritenuta a quanto sembra più importante della "forma fisica" intesa come perfezione estetica (come anche la praticità e funzionalità dell'abbigliamento è ritenuta dai più di maggior importanza rispetto alla marca).

Ora poi che le temperature sono salite a livelli primaverili, c'è una vera e propria esplosione di eventi sportivi in tutta la Svezia, soprattutto eventi non competitivi di jogging. Questa cosa del "non competitivo" va molto in Svezia, e la si può considerare un'estrinsecazione della mentalità socialista svedese in cui tutti "devono" essere uguali. Ma alla fine dei conti è una bella idea, almeno per noi che non siamo mai stati sportivi "da competizione". 

E anche quest'anno è giunto puntuale l'invito alla partecipazione alla VårRuset, la 5 km non competitiva di corsa per sole donne a cui avevo partecipato un po' per caso l'anno scorso, e che quest'anno a Norrköping si terrà il 3 giugno. E se allora avevo saputo dell'esistenza di una simile cosa solo qualche giorno prima dell'evento, quest'anno invece non sono stata colta alla sprovvista.

Io e Giulia abbiamo pensato che è veramente una buona scusa per scrollarci di dosso la pigrizia invernale e fare un po' di training insieme: tra l'altro gli itinerari in giro per i quartieri qui vicini sono bellissimi, variegati e immersi nel verde. I joggers in città sono davvero molti, e non tutti giovanissimi: a volte ci sentiamo davvero delle schiappe a farci superare e doppiare da chi per età potrebbe essere nostra madre o nostro padre ! Se si guarda a "chi" corre, sono prevalentemente nordici, mentre pochi sono coloro che provengono dal sud Europa (che somaticamente si notano al primo sguardo) e da lì in giù, dove l'essere attivamente sportivi sembra non essere così diffuso come tra gli scandinavi (per questione climatica ? a causa di ritmi di vita diversi ? una buona spiegazione non l'abbiamo ancora trovata). Tra questi ovviamente ci mettiamo anche noi, ma siamo sulla via del miglioramento !

![img](http://1.bp.blogspot.com/_bRAFJVmBu9U/S-_mR50gJYI/AAAAAAAAAP8/TemCeqyBzdk/s320/HomerRunning.jpg)

*[original article](http://onewaytosweden.blogspot.it/2010/05/e-tempo-di-muoversi.html)*


##La Svezia non è un paradiso terrestre, ma...
Questa settimana sono da solo... Silvia è volata alla ricerca di un po' di sole e caldo che questa primavera sembra concedere con le gocce sia qui in Svezia che in Italia e così non ha perso l'occasione di sfruttare un'offerta della solita Ryanair che da poco ha inaugurato una nuova tratta proprio da Norrköping ad Alicante, in Spagna. E così per me c'è il tempo di riordinare le idee e cercare di dare una risposta ad una domanda che qualcuno ci ha posto a suo tempo: "ma ci sarà pur qualcosa che non va lassù?"

Cercherò di spiegare la mia visione della Svezia portando degli esempi, magari in disordine così come mi vengono in mente. Gli esempi valgono a volte più di mille parole. Quindi, vediamo un po', cosa significa per me Svezia oggi dopo quasi un anno? E che cosa non funziona qui?

Non devo più lottare con il traffico quotidiano o le interminabili attese ai semafori. Quando arrivo in un parcheggio non devo essere aggressivo e cercare in tutti i modi di infilarmi nel primo buco che chi se ne va via lascia libero per riuscire a battere sul tempo l'avversario che è in agguato di fronte a te. Da tempo ho dimenticato cosa vuol dire fare la fila alle Poste per spedire una lettera, per fare una raccomandata e ritirare un pacco. Finalmente mi sono liberato anche da trasmissioni su politica e calcio in cui tutti si azzuffano e cercano alzando la voce di annientare l'avversario... in casa ho 22°C costanti e non soffro più il freddo !

Per contro la Svezia non vincerà mai i mondiali di calcio, se voglio una bottiglia di vino non posso andare nella cantina preferita a comprarlo ma devo ricordarmene in anticipo prima che sopraggiunga la domenica e il Systembolaget chiuda i battenti, non posso prenotare un tavolo in una bettola o in una bella trattoria dove posso mangiare con la tovaglia a quadri bianchi e rossi, non posso sedermi all'aperto in un bar e bermi un bello spritz. Al supermercato non posso trovo le salsicce e tutti parlano una lingua che non è quella che ho imparato da bambino. Se ho bisogno del medico devo prima chiamare e prenotare una visita, in compenso però non perdo più un intero pomeriggio in ambulatorio ad aspettare che dieci "vecchiette" prima di me raccontino la loro vita al povero medico (e lo fanno ogni giorno). 

Internet è dappertutto è non saperlo usare vuol dire perdersi un sacco di vantaggi. Pagare le tasse, fare la dichiarazione dei redditi, stamparsi in casa un certificato senza andare nell'ufficio preposto, prenotare qualcosa, sono cose di una semplicità allarmante. Se aspetti un pacco, ti può arrivare un sms con un codice e un pin e lo puoi andare a ritirare al supermercato, ad un punto di appoggio o alle poste. Se aspetti un corriere, questo non arriva mai senza averti prima telefonato. Navigare in internet significa non più girarsi i pollici per aspettare che un video si carichi o una pagina si visualizzi, non devi aspettare mai e in un anno ho avuto tre ore di disservizio nella linea in casa.

Certo qui non puoi vivere nell'anonimato, tutti possono sapere un po' di tutto di tutti. Ma la gente non è curiosa, bramosa o invidiosa. Non ci sono tende alle finestre e se ti va puoi guardare l'allegra famigliola che mangia a tavola o il pensionato che si guarda la tv... ma le finestre sono fatte più per far entrare la luce e guardare fuori piuttosto che per far entrare in casa gli sguardi dei passanti o dei vicini. Si bada più alla sostanza che all'estetica. Le case sono super isolate, le finestre hanno vetrocamere a tre-quattro vetri, i tubi dei termosifoni corrono all'esterno dei muri (per qualcuno suonerà come un orrore...) e in bagno mancano i bidè.

Al lavoro non ci si sente schiavi ma protagonisti, il tempo libero, le vacanze, la vita in famiglia sono intoccabili. Non ti devi sentire costretto a rimanere un minuto in più per dimostrare che vali o che ci tieni al tuo posto, se una mamma vuol diventare tale non deve pensarci su tre volte per timore delle ripicche del capo, i papà si prendono la paternità al pari delle mamme, nessuno si uccide di lavoro (la pause fika sono obbligatorie volente o nolente) ma nessuno si fa i cavoli propri sul posto di lavoro o controlla la posta personale o peggio ancora passa ore a leggersi il giornale.

C'è da dire che per andare in giro in maniche corte devi aspettare maggio o giugno, può succedere che per due-tre mesi all'anno la temperatura non vada mai sopra lo zero e devi cambiare le gomme d'inverno altrimenti non ti muovi in auto. Il cielo però quando è bello è sempre blu e non diventa mai giallino, marroncino di smog. In autostrada non paghi un cent e non devi svegliarti all'alba per evitare i bollini rossi e le code chilometriche per andare in vacanza. Di contro se vuoi andare a fare un bagno in un mare che non abbia 16-18°C o fare una sciata in montagna devi organizzarti per tempo e prendere l'aereo, però se vuoi farti una passeggiata nel bosco basta uscire di casa e prendere la bici. I mezzi pubblici però funzionano bene e sono generalmente in orario. D'estate non soffochi per l'afa e non serve il condizionatore in casa o in auto, al mattino d'inverno però se la macchina non ce la tieni in garage di devi abituare a togliere il ghiaccio dal parabrezza o spalare la neve sul vialetto di casa.

Quello che paghi fino all'ultimo centesimo sono le tasse e qui le tasse le pagano tutti e a conti fatti mediamente non sono per nulla più alte di quelle che si pagano in Italia e in più non devi aspettare anni per avere un rimborso delle tasse o dell'IVA. Poi però i bonus bambino ti sono dovuti fino a 16 anni, i libri e il cibo a scuola non si pagano, non serve essere benestanti per poter andare all'università visto che è gratuita. Lo Stato con una mano dà e con l'altra richiede il tuo contributo. Mal tollerati sono le lunghe carriere universitarie da studente con anni ed anni di fuori corso come anche il lavoro in nero. Non ci sono tanti ricchi e tanti poveri, tutti generalmente stanno abbastanza bene da permettersi le vacanze.

Se non hai 18 anni non può comprarti una birra che superi i 3,5% e se guidi dopo aver bevuto c'è il tribunale ad aspettarti (giustamente) non solo una bella multa, in compenso però non ci sono i punti sulla patente. Se vuoi comprarti un vestito firmato (non è più nei nostri pensieri) farai fatica a trovarlo se non nelle grandi città e se in ufficio stai con le ciabatte nessuno ti guarda storto.

La Svezia non è per tutti e non è nemmeno il paradiso e dubito che si possa mai trovare un posto perfetto sulla Terra. Gli amici più cari, quelli che hai lasciato in Italia, i parenti tutti non sono più a portata di auto o di bicicletta ed il loro affetto ti può arrivare solo via internet o tramite le parole che viaggiano sui fili del telefono.

Per chi non è un tipo organizzato o quadrato, tutta questa organizzazione può alla fine risultare eccessiva e magari anche opprimente. Bisogna quindi prima chiedersi cosa veramente si cerca nella vita, quali sono le cose che si ritengono indispensabili, quali le priorità e quali le cose superflue a cui si può tranquillamene rinunciare.

Ma per chi ama la tranquillità, la natura e l'organizzazione, allora la Svezia può fare veramente al caso suo. Tutto mi sembra organizzato per rendere la vita la più semplice ed agiata possibile... oggi per me, anche se non è il paradiso, lo ritengo un bellissimo posto dove vivere in pace senza per forze di cose sentirsi sempre in trincea, aggressivi, stressati, al limite, sull'orlo, in una lotta quotidiana anche per le cose più banali.

La nostra vita è cambiata, e in meglio... ma ripeto, la Svezia può non essere per tutti. Questa è la mia opinione e non deve per forza di cose essere condivisa da tutti, dipende sempre da quello che si desidera. Non siamo tutti uguali e di spazio al mondo ce n'è in abbondanza, occorre solo capire dove puntare la prua della propria nave...

![img](http://3.bp.blogspot.com/_DMCeUNlrHns/S-v6tTT8cKI/AAAAAAAAA_w/gVvFDeoz7f8/s320/tovagliaquadri.jpg)

![img](http://4.bp.blogspot.com/_DMCeUNlrHns/S-v7SCcid7I/AAAAAAAAA_4/mSyhC4oge0c/s320/paradiso.jpg)

*[original article](http://onewaytosweden.blogspot.it/2010/05/la-svezia-non-e-un-paradiso-terrestre.html)*


##Il mix vincente
Dopo il precedente post in cui ho cercato di spiegare cosa si può trovare e cosa non si può trovare da queste parti secondo il mio punto di vista, oggi vi voglio portare un piccolo, semplice esempio di quello che noi chiamiamo il mix vincente. 

Queste due parole per me rappresentano un po' la chiave di volta per riuscire a vivere un'esistenza felice, senza per forze di cose rimpiangere sempre le stesse cose del paese che si è stati costretti a lasciare; prendere il meglio delle due culture, delle due società, dei due paesi e fondare su quello il proprio stile di vita. Il meglio ovviamente è soggettivo ma è proprio questa visione personale che deve far capire se la Svezia è un paese che si adatta meglio alla propria personalità oppure no.

Non finirò mai di ripetere che siamo tutti diversi e che per qualcuno qui potrebbe essere il paradiso mentre per altri l'inferno. Di Italia nelle nostre vite qui in Svezia c'è e ci sarà sempre molto, ma abbiamo scelto questo paese perché per noi adesso la vita qui è più semplice, più organizzata e ci sono molte più prospettive, punto.

Qualcuno si lamenta che qui la vita scorre troppo calma, che non c'è gente in giro... ma non è proprio quello che cercavamo? Un posto dove uscire al mattino della domenica e sentirsi piacevolmente in solitudine, in mezzo alla Natura quella con la N maiuscola, lontano dai rumori. Un posto dove la gente ama le cose semplici, senza tante firme e copertine. Pensate che stasera sono ancora riuscito a stupirmi vedendo una giovane coppia che faceva un classico pic-nic con le coperte nel verde sotto casa alle nove di sera, da non credere...  

Il mix vincente quindi.... ma cosa significa in realtà? Tante cose, ma tra tutte forse scelgo un esempio semplice, fatto in casa e forse un po' particolare, un mix di arte (per cui noi siamo famosi nel mondo) e di design (il design scandinavo...). A suo tempo le nostre mamme ci hanno regalato quelle che noi riteniamo essere delle piccole opere d'arte. Da tempo cercavamo di trovare un adeguato completamento ad uno di questi operati e finalmente la settimana scorsa, dopo diverse ricerche, siamo riusciti a trovare quello che cercavamo, un portalampada di "disegn".

Adesso entrambe le "opere d'arte" fanno bella mostra di sé nel soggiorno del nostro appartamento qui in Svezia, guadagnandosi spesso l'ammirazione ed i complimenti degli ospiti che ci vengono a trovare. Ma diamo a Cesare quel che è di Cesare!

Da una parte ci sono due splendidi acquerelli intitolati "Tramonto sulla pianura vicentina" ed "Autunno sui Colli Berici" incorniciati in lineari cornici svedesi di legno che risaltano sulla parete di colore rosso Falun mentre dall'altra sul mobile del soggiorno è posizionata una magnifica lampada finemente ricamata a mano alla quale abbiamo abbinato un portalampada di design scandinavo.

Un mix che ai nostri occhi è risultato vincente, non credete?

 

![img](http://4.bp.blogspot.com/_DMCeUNlrHns/S_Uq2-lxS8I/AAAAAAAABAo/l3VOqVsowBM/s320/acquerelli.jpg)

![img](http://2.bp.blogspot.com/_DMCeUNlrHns/S_Uq3L6quuI/AAAAAAAABAw/EDirS8dQzEY/s320/lampada.jpg)

*[original article](http://onewaytosweden.blogspot.it/2010/05/il-mix-vincente.html)*


##Un sabato medioevale
Avere degli amici svedesi significa non sentirsi mai soli. Mentre Silvia è agli sgoccioli nella sua vacanzina spagnola, io oggi, grazie alla compagnia dei nostri amici di sempre, ossia la famiglia con due bambini  gestori del B&B dove abbiamo soggiornato in città nei primi tempi, ho potuto vivere un'esperienza davvero bella. Un torneo medievale, il più noto di Svezia che si svolge da più di vent'anni nei pressi di un castello in un paesino perso nell'ondulata campagna svedese tra Norrköping e Linköping, le due città "gemelle" dell'Östergötland.

Il torneo, conosciuto con il nome di Riddarsällskapet Torneamentum ha visto sei diverse coppie di cavalli e cavalieri riccamente addobbati scontrarsi in giochi di pura abilità tra due ali di pubblico in un vero tifo da stadio.

L'organizzazione è tipicamente svedese e tutto è filato liscio nonostante ci sia stata tantissima gente e la coda per parcheggiare e per acquistare il biglietto d'ingresso era garantita. Quello che mi ha sorpreso ancora una volta è stata l'assenza di confusione, tutti parlavano piano tanto che nella triplice fila (lunga almeno 50 metri) che si era formata davanti alle casse si poteva udire tranquillamente gli uccelli cinguettare sugli alberi attorno. 

Una volta entrati ci si siamo ritrovati immersi in un'atmosfera medievale visto che tutti i figuranti, sia nel torneo che in tutto quello che è stato ricostruito nei dintorni del campo di gara, indossavano abiti dell'epoca. Ma la cosa bella è che la maggior parte dei bambini che erano arrivati con i genitori anche loro erano vestiti in costume! E così anche i miei piccoli compagni d'avventura di oggi avevano il loro splendido vestito rosa lucciante (lei) ed una tunica blu brillante con tanto di spada, elmo e scudo (lui). 

Ovviamente il torneo è stato divertente ed interessante oltre che un ulteriore esercizio di comprensione dello svedese per le mie orecchie visto che abbondanti sono state le spiegazioni che accompagnano lo svolgimento dei giochi.

Così il Cavaliere delle due frecce, quello della conoscenza, quello della fortuna, quello dal potere magico, il Cavaliere delle Terra e dei boschi e il Cavaliere di Wisby si sono affrontati in giochi di abilità che prevedevano l'utilizzo al galoppo di armi quali come lunghe lance o spade al fine di colpire piccoli oggetti, tagliare una mela in due al volo, infilare anelli...

Ogni gioco è stato intervallato dall'ingresso di figuranti che di volta in volta mettevano in scena una situazione differente come i contadini che si rivoltavano ai signori del posto per le troppe tasse e combattevano con i soldati, la sfilata del padrone del castello, gli scherzi dei giullari e le canzoni dei musicanti.

Tutto attorno al campo di gara sono stati allestiti una miriade di punti dimostrativi la maggior parte dei quali dedicati proprio ai bambini con la possibilità di prova un arco, di indossare un'armatura, di provare a cavalcare un cavallo, oltre ad esibizioni, artigiani, il fabbricante di spade, spadoni, scudi, elmi... un vero e proprio villaggio medievale all'aria aperta.

Complice la bella giornata di sole e la temperatura di 22-23°C, ho visto bambini scalzi che si arrampicavano sulle balle di fieno, saltando giù o combattendo uno con l'altro con tanto di spada e scudo e non ho sentito una mamma alzare la voce per richiamare un piccolo, per gridare di fare attenzione a questo o a quello... nessuno si preoccupava se un bimbo spariva o si allontanava... pensate che noi all'ora del rientro non abbiamo più ritrovato la figlia più grande che doveva trovarsi in prossimità delle mitiche balle di fieno... per fortuna che dopo qualche minuto ci ha telefonato dicendoci che sarebbe rientrata a casa con degli amici di famiglia.

Tutto attorno al castello, strade e stradine in mezzo alla campagna ondulata che in queste settimane ha assunto un colore verde brillante interrotto qui è là da qualche macchia di giallo impressa dai "denti di leone" o dalla colza. Percorrerla in auto ti regala una tranquillità ed una pace interiore che adoro. Ecco un altro motivo perché mi piace la Svezia... guardo fuori dal finestrino e la mia mente svolazza leggera... il contachilometri non è più una preoccupazione, l'orologio non serve quasi più, si mangia quando si ha fame, ci si ferma quando si è stanchi...

![img](http://3.bp.blogspot.com/_DMCeUNlrHns/S_f3qcqwDFI/AAAAAAAABBQ/zQtI-MrCT9E/s320/20100522_torneomedievale.jpg)

![img](http://4.bp.blogspot.com/_DMCeUNlrHns/S_fze0NzWfI/AAAAAAAABBI/ICymsLOUtsc/s320/melecaramellate.jpg)

![img](http://3.bp.blogspot.com/_DMCeUNlrHns/S_fzeVdceyI/AAAAAAAABBA/-S1dw9lgjAM/s320/castellodipaglia.jpg)

![img](http://2.bp.blogspot.com/_DMCeUNlrHns/S_fzd4dxnwI/AAAAAAAABA4/6KqB-ryBA94/s320/20100522_paesaggio.jpg)

*[original article](http://onewaytosweden.blogspot.it/2010/05/un-sabato-medioevale.html)*


##Ancora su medicina e dintorni...
Di ritorno da una bella settimana nel sud della Spagna, leggo oggi il dibattito nato su questo blog a seguito di un recente post sui lati positivi e negativi della Svezia. Tra l'altro, leggo molti commenti riguardo alla sanità e all'istruzione svedese, e vorrei aggiungere qualcosa di mio a proposito.

Premetto di non avere alcuna esperienza di scuole svedesi, tranne la Komvux (scuola comunale per adulti, gratuita, che offre un'ampia varietà di corsi dal livello basico a quello superiore) che ho frequentato per migliorare lo svedese. Tuttavia vorrei dire la mia sull'istruzione in campo medico dal momento che posso constatare con mano, nel mio campo lavorativo, quale sia la media della preparazione scientifico/professionale dei miei giovani colleghi medici al termine degli studi in medicina, e quale sia il livello professionale di tutti gli altri colleghi in generale. 

In Svezia gli studi medici durano 5 anni e mezzo: un po' meno dell'Italia, dove la laurea in medicina richiede 6 anni. Apprezzabile fin dal primo anno di corso, è l'attenzione riservata in Svezia alla parte "pratica" del corso di studi, con tirocini in ospedale e contatto con il paziente. In Italia, al contrario, moltissima importanza viene riservata alla parte teorica, soprattutto nei primi 3 anni di corso, con lezioni dettagliatissime delle materie propedeutiche, ma anche negli ultimi 3 anni, in cui le risorse dedicate alle attività pratiche sono abbastanza limitate (almeno nei miei ricordi degli studi padovani). Certamente l'approccio italiano può essere utile a coloro i quali sono più interessati alla ricerca medica di base che alla professione di medico a contatto con il paziente, ma dal punto di vista pratico ritengo l'approccio svedese più utile e stimolante. 

A partire dal 4° anno e mezzo, poi, gli studenti di medicina svedesi sono autorizzati a "lavorare" sotto supervisione per periodi anche abbastanza lunghi (per esempio nei mesi estivi, e per alcune settimane anche durante i semestri accademici), dietro compenso monetario non simbolico, in ospedali/presidi di medicina di base convenzionati con l'università, per apprendere gradualmente le routine lavorative e formarsi professionalmente. Non è quindi raro che mi sia trovata a dividere i miei turni di guardia anche notturni e festivi con giovani aspiranti medici, detti "läkarassistent" o "assistenti medici", che si cimentano inizialmente con i pazienti meno complicati e che naturalmente consultano i colleghi più anziani durante il processo diagnostico/terapeutico. 

Dopo la laurea, e prima di poter sostenere l'esame per l'abilitazione professionale, i neo-dottori sono obbligati ad un anno e mezzo di tirocinio professionale (chiamato AT o Allmänntjänst), che si svolge a rotazione in medicina interna (comprese le attività di pronto soccorso), chirurgia generale/ortopedia/anestesia e rianimazione, medicina di base, psichiatria più alcuni periodi in specialità a scelta del singolo. A differenza che nel tirocinio professionale italiano, il medico AT opera del tutto indipendentemente, sempre con il diritto/dovere di consultare i colleghi più esperti, e può/deve farsi carico di prescrizioni, ricette, certificati: insomma deve saper fare tutto quello che possa essere richiesto ad un medico non specializzato. 

In conclusione: i medici qui in Svezia, una volta raggiunta l'abilitazione professionale, hanno alle spalle un percorso molto più "pratico" e lungo che in Italia, il che li porta ad essere in media professionalmente più preparati rispetto ai neoabilitati italiani, che spesso di esperienza clinica ne hanno pochina (a meno che non se la siano creata per iniziativa personale). Quindi a mio parere l'istruzione medica in Svezia non è per niente di basso livello, e non ha nulla da invidiare a quella italiana. Semmai, il contrario.

Venendo ai medici di medicina generale, altro argomento alquanto dibattuto su queste pagine, leggo qui che sono stati spesso definiti incompetenti, cosa che raramente ho potuto constatare personalmente nel mio anno di esperienza qui. Le visite, tanto in ospedale quanto dal medico di base, sono sempre documentate molto dettagliatamente nella cartella clinica elettronica (quante volte il vostro medico di base documenta il tutto per iscritto con anamnesi dettagliata ed esame obiettivo ogni volta che andate a farvi visitare in Italia ?) e i medici di base si fanno carico di molti più problemi "di poco conto", anzichè spedire il povero paziente al Pronto Soccorso (quanti medici di base nel Bel Paese sanno/vogliono eseguire personalmente la rimozione di un'unghia incarnita, una rettoscopia,  una sutura di una ferita cutanea ?).

Quanto poi alle visite mediche a domicilio, anche qui è possibile ottenerle, purchè il motivo sia effettivamente valido. Durante le mie numerose esperienze da sostituta di medici di base, ricevevo richieste di visite a domicilio per motivi piuttosto futili: febbre 38° C e mal di gola da 1 giorno (l'esistenza degli antipiretici è evidentemente sconosciuta e la condizione è ritenuta evidentemente grave), o lombalgia con paziente che tranquillamente passeggiavano per casa propria (ma si ritenevano troppo gravi per recarsi - o farsi accompagnare - dal medico). Ecco: qui la visita medica a domicilio si ottiene solo se si è effettivamente impossibilitati a recarsi dal medico (per esempio anziani costretti a letto). Per tutto il resto, ci sono la macchina, il bus, il taxi o i propri piedi fino all'ambulatorio più vicino. E se non ce la si fa (davvero), probabilmente è il caso non di cercare il medico di base ma il pronto soccorso. 

I tempi d'attesa a volte sono lunghi (problema comune a tutti i sistemi sanitari pubblici, a quanto pare), ma anche qui vige una garanzia sui tempi d'attesa: contatto con il proprio medico di base lo stesso giorno della richiesta (questo vuol dire valutazione del problema: se non è urgente l'appuntamento può venir dato anche nei giorni successivi), visita dal medico in ogni caso entro 7 giorni, visita specialistica su richiesta o terapie particolari entro 90 giorni. Mi sembrano tempi assolutamente paragonabili a quelli della sanità pubblica italiana (raramente sono riuscita ad avere un appuntamento dal mio ex- medico di base italiano lo stesso giorno, e lo stesso succede ora ai miei genitori che tuttora abitano in Italia, e per le visite specialistiche ho spesso dovuto aspettare mesi). Ovvio che il confronto non regge con la sanità privata a pagamento, ma questo è un altro discorso.  

Infine, per tutti coloro che (in Italia o in Svezia) credono che alla visita del medico di base si possa sostituire un consulto telefonico a distanza posso dire che lo facciano a proprio rischio e pericolo, e povero quel medico che verrà poi denunciato per aver fatto diagnosi sbagliata al telefono ad uno sprovveduto paziente che non tarderà però a consultare il proprio avvocato.

![img](http://3.bp.blogspot.com/_bRAFJVmBu9U/S_paS88PzII/AAAAAAAAAQE/1vJSeEpfpis/s320/medico-anziano.jpg)

*[original article](http://onewaytosweden.blogspot.it/2010/05/ancora-su-medicina-e-dintorni.html)*


##C'è posta per te
Pensate di voler partecipare ad un programma di prevenzione sanitaria indetto dalla vostra regione, che prevede un prelievo di materiale biologico diverso dal sangue da far analizzare in laboratorio. Pensate, ancora, di volervi iscrivere ad una biobanca e di dover effettuare un prelievo di sangue a questo proposito. Uno si immaginerebbe di ricevere una comunicazione per presentarsi al più vicino laboratorio analisi - e che ci pensino loro, che sono del mestiere.

E invece no: nel primo caso si riceve a casa una bella busta imbottita con tutto l'occorrente per effettuare da soli il prelievo del suddetto materiale biologico (suvvia, non ci vuole una laurea) da reimpacchettare e rispedire - udite udite - imbucandolo nella più vicina cassetta postale. 

Nel secondo caso si riceve un'altrettanto bella busta contenente provetta per il prelievo di sangue, portaprovetta a chiusura ermetica e plico preaffrancato per la risposta: per il prelievo ci si può rivolgere ovunque (uno se lo può fare anche da solo, se ha tutto l'occorrente e se è in grado), si rimette il tutto nella busta e la si rispedisce al mittente, sempre per posta normale. 

Pratico, non credete ?

![img](http://2.bp.blogspot.com/_bRAFJVmBu9U/S_v_RAD0WzI/AAAAAAAAAQM/4jCLzexnWZc/s320/DSC00011.JPG)

*[original article](http://onewaytosweden.blogspot.it/2010/05/ce-posta-per-te.html)*


##Un titolo avventuroso
E così dopo uno scambio di alcune mail in cui noi abbiamo raccontato la nostra esperienza ecco che una mattina un amico ci manda un sms comunicandomi l'avvenuta pubblicazione.

Ecco quindi l'articolo dal titolo un po' "avventuroso" e che in fin dei conti rispecchia la nostra vita sempre alla ricerca di nuove emozioni: "Inseguendo i tornado... diventa medico in Svezia". Un grazie particolare all'autore Antonio Di Lorenzo.

![img](http://3.bp.blogspot.com/_DMCeUNlrHns/S_0Z-wbEs2I/AAAAAAAABCU/GgqNBZw8rfo/s320/20100521_giornaledivicenza.jpg)

*[original article](http://onewaytosweden.blogspot.it/2010/05/un-titolo-avventuroso_26.html)*


##Casa mia casa mia...
Da alcuni mesi nelle nostre testoline frullano molti pensieri e i nostri girovagare in bicicletta in città e in auto nelle campagne svedesi non fa altro che stimolare i nostri progetti per il futuro. E' inutile negarlo, è il sogno nel cassetto di tantissime famiglie... avere una casa propria !

Ovviamente queste paroline messe assieme rappresentano un qualcosa di grande, molto grande, che implica delle difficoltà e delle questioni da affrontare che quando vivi in un paese straniero diventano ancora più grandi. Questo però non significa che la cosa sia impossibile anzi aumenta solo il senso di sfida e poi si sa che le cose sudate e desiderate sono quelle che poi si apprezzano e si godono di più.

Scrutare gli annunci delle case "usate" in vendita sui siti internet è una gran bel passatempo da queste parti e gli svedesi continuano a farlo anche quando hanno fatto il grande passo di comprare una casa. Già a suo tempo in ottobre ne avevamo parlato in un post dedicato all'argomento ed il sito web Hemnet è stato sicuramente uno di quelli visitati più frequentemente da noi durante tutto l'inverno e la primavera. Quello che cercavamo erano soprattutto informazioni, nozioni, il cercare di capire come funzionano le cose, come sono costruite le case da queste parti, quali sono le differenze tra abitare in una casa singola ed abitare in un appartamento.

E' stato un lungo periodo durante il quale abbiamo cercato di far luce nelle nostre menti, per cercare di capire quale potrebbe essere stile di casa giusto in base alle nostre esigenze ed alla nostra storia, ma soprattutto cercare di capire in quale zona della città ci piacerebbe vivere. Questi mesi ci sono serviti anche per comprendere meglio come sono fatte dentro le case svedesi, visto che l'abbondanza di fotografie e di dettagli negli annunci permette in pratica di entrare quasi in casa e poi abbiamo ormai diversi amici e colleghi che hanno soddisfatto spesso le nostre curiosità. 

Dopo tutti questi mesi siamo arrivati davanti ad un bivio e abbiamo dovutoscegliere la strada da prendere. Il bivio, anzi il trivio, vedeva tre strade possibili.

La prima opzione è rappresentata dall'abitare in una zona abbastanza centrale che però comporta inevitabilmente dei compromessi quali ad esempio l'impossibilità di costruire nuovo, la necessità di acquistare una casa con sulle spalle alcune decine di anni (se va bene), la disponibilità di scelta abbastanza limitata (non sono poi così tante le case singole in vendita in quartieri centrali) ed infine un prezzo relativamente più alto.

L'opzione due era rappresentata dalla scelta di vivere fuori città, in uno dei paeselli satellite che ci sono tutto attorno. Questa scelta dev'essere in ogni caso oculata visto che i mezzi di trasporto pubblici rappresentano un punto chiave (essendo queste zone a 10-15 km dal centro città). Il vantaggio è però disporre spesso di lottizzazioni nuove, ampi spazi e prezzi inferiori. Ovvio che però bisogna amare la vita fuori città in tutto e per tutto.

La terza soluzione era una via di mezzo, permettendo di combinare i vantaggi e limitare gli svantaggi di entrambe le soluzioni precedenti: comprare o costruire su uno dei quartieri periferici della città (che comunque non distano mai più di 3-5 km dal centro) dove, ai margini della campagna o dei boschi, è ancora possibile trovare dei terreni disponibili e costruire nuovo oppure nel caso dell'usato la disponibilità in termini di numero e di offerta è molto maggiore.

La nostra scelta è "lagom", alla ricerca dell'equilibrio prefetto.

![img](http://1.bp.blogspot.com/_DMCeUNlrHns/S_1Vccw0gcI/AAAAAAAABCk/K0TxWzD5pHk/s320/casasvedese.jpg)

![img](http://2.bp.blogspot.com/_DMCeUNlrHns/S_1VcCXa4uI/AAAAAAAABCc/DsWZVLiKJcA/s320/piantanorrk%C3%B6ping.jpg)

*[original article](http://onewaytosweden.blogspot.it/2010/05/casa-mia-casa-mia.html)*


##Bollicine per tutti
Era da tempo che ci pensavamo e di tanto in tanto sentivamo il bisogno di qualche bollicina... tuttavia da quando siamo arrivati qui non avevamo mai acquistato l'acqua minerale in bottiglia. Silvia per un paio di volte si era cimentata nell'acquisto di bottiglie di acqua "aromatizzata" alla fragola, alle rose o qualche altro gusto delicato, ma a me non sono mai piaciute più di tanto.

In effetti il rubinetto qui è una fonte inesauribile di acqua buona e così non avevamo più sentito il bisogno di ricorrere all'utilizzo dell'acqua in bottiglia. C'è da dire che negli ultimi mesi che avevamo trascorso in Italia prima di partire avevamo già iniziato a bere l'acqua del rubinetto, ma purtroppo a Padova e dintorni non sempre l'acqua aveva un buon sapore... e così il ricorso alle bottiglie in plastica era l'unica soluzione e comunque ci concedevamo l'acquisto in bottiglia della sola acqua gassata.

L'acqua in Svezia sicuramente non manca, ma questo non significa che gli svedesi non siano attenti al loro utilizzo. Ai supermercati l'acqua in bottiglia non manca ma sicuramente non ci sono lunghissimi scaffali strapieni di bottiglie di tutte le marche come eravamo abituati a vedere in Italia ed è ovvio, se la richiesta è bassa anche l'offerta va di seguito.

In Svezia al ristorante del mio posto di lavoro ci sono sempre su tutti i tavoli brocche di acqua "liscia" già pronte all'uso e un distributore di acqua gasata a cui si può attingere liberamente. Però in un paio di occasioni quando siamo stati invitati a cena da coppie svedesi avevamo visto all'opera quello che per l'epoca ci sembrava uno strano aggeggio che da queste parti chiamano "carbonator".

Ed in effetti si tratta proprio di un "carbonificatore" o come piace chiamarlo a noi "il gasatore". E così dopo un'attenta indagine di mercato ed una visita al Media Market (il MediaWorld nostrano) per vedere i vari modelli dal vivo, ci siamo concessi un regalo di anniversario e ci siamo lanciati nell'acquisto del "gasatore" su internet grazie anche alla presenza di un'ottima offerta su un sito web svedese. Per poco più di 100 vecchi euro ci siamo portati a casa la nostra kolsyra maskin assieme anche ad una seconda bomboletta di CO2 da utilizzare quando quella in dotazione finisce. Le bombole si possono ricaricare per circa 60 corone (6 euro o poco più) in diversi supermercati ed ognuna di essere dovrebbe garantire circa 50-60 litri di acqua gassata (intanto abbiamo iniziato a prendere nota di quante "gasature ci spariamo"). Ogni tanto le bollicine sono così buone da alternare all'acqua liscia...

Per chi è amante dei conti economici si fa presto a capire che nel giro di qualche mese, l'investimento iniziale è presto ripagato... se si pensa che un litro di acqua minerale costa più o meno 50 centesimi di euro... ma non è finita qui! Al Media Market sono poi in vendita tantissimi "concentrati" differenti per aromatizzare l'acqua. E così oltre all'acqua gassata, adesso per 49 corone ci produciamo anche i nostri 12 litri di Cola Zero che non troviamo poi così diversa dalla Coca Zero (scommetto che se facciamo la prova bendati non si nota la differenza).

A conti fatti oltre al risparmio economico (che è secondario rispetto al guadagno in termini ambientali) ci risparmiamo la fatica di andare ad acquistare le pesanti bottigliozze di bibite al supermercato (con il rischio di finirle proprio quando poi ne hai più bisogno magari in occasione di una cena), e diamo una mano all'ambiente, niente bottiglie di plastica da riciclare o da fabbricare, nessuna catena di distribuzione da sovvenzionare, nessuna pubblicità da pagare in televisione e chissà quanti altri motivi ci sarebbero ancora...

E per i veri maniaci della kolsyra maskin (e per chi ha una casa propria) poi c'è anche un sistema che si può installare direttamente sul lavabo della cucina con un miscelatore extra che si "appoggia" alla bombola da mettere sotto il lavabo !  

![img](http://4.bp.blogspot.com/_DMCeUNlrHns/S--zAULp9JI/AAAAAAAABAY/cXrArx6httU/s320/kolsyramaskin.jpg)

*[original article](http://onewaytosweden.blogspot.it/2010/05/bollicine-per-tutti.html)*


##Introduzione con Varpa
La settimana scorsa al lavoro ho avuto quella che è definita l'Introduktion ossia una giornata intera in cui tramite diversi interventi vengono affrontati svariati argomenti, il tutto a favore dei ultimi arrivati. Si tratta di un incontro che viene fatto un paio di volte all'anno e in quest'ultima occasione eravamo circa una trentina, ugualmente distribuiti tra uomini e donne. Penso di essere stato questa volta l'unico vero straniero, perché in realtà c'era anche una ragazza scozzese che però aveva già lavorato un paio d'anni in Norvegia e quindi con la lingua era molto più avvantaggiata di me...

E' stata sicuramente dura mantenere la concentrazione tutta la giornata specialmente in occasione di quelle presentazioni in cui sono comparse moltissime parole difficili che riguardano il mondo del lavoro in genere, la giurisdizione, ecc.

Ma quello che voglio esprimere è qui un giudizio globale sull'iniziativa. Gli argomenti trattati erano molto seri ma non per questo poi c'è stata l'occasione di spezzare un po' con un'iniziativa che a dire la verità mi ha lasciato di stucco e di cui vi parlerò poco oltre, ma andiamo con ordine.

Gli argomenti della mattinata erano incentrati a spiegare il funzionamento generale del SMHI, le fonti di finanziamento, i vari dipartimenti, le prospettive, il disegno globale che c'è dietro. Si è poi entrato nel dettaglio con la spiegazione di cosa rappresenta un ente pubblico, della secretezza delle informazioni, delle comunicazioni, dei controlli, dell'ambiente di lavoro.

Un'intera presentazione è stata incentrata sull'illustrazione del piano generale di riduzione dell'impronta ambientale del SMHI, con i consigli più svariati su come poter risparmiare energia e ridurre gli sprechi ed i consumi delle materie prime a partire dalla scelta delle videoconferenze per gli incontri di lavoro o se necessario il viaggio la scelta del treno rispetto all'auto.

Pensate che il riscaldamento dell'intera struttura del SMHI che è costituita da diversi edifici collegati tra loro dove lavorano circa 500 persone è accoppiato con un software che in base ai dati ambientali esterni ed alle previsioni meteo prevede come impiegare l'energia. Ad esempio se siamo in aprile ed è previsto che in tarda mattinata il cielo si liberi dalle nuvole e splenda il sole, il riscaldamento viene gestito in modo intelligente abbassando la fornitura di energia della quantità pari a quella che il sole si prevede poi compenserà durante il giorno ! Intelligente vero?

Ovviamente ci è stato offerto il pranzo al ristorante (con tanto di distribuzione di ticket gratuito) e dopo mangiato c'è stata un'apposita presentazione all'aperto dell'associazione sportiva alla quale si viene automaticamente iscritti una volta che si è assunti. Ci sono molte attività tra cui scegliere, dal calcio al tennis, dal badminton ai pattini su ghiaccio, dalla corsa alla palestra... mi sembrano che siano più di quindici !

Ma la cosa più divertente è stata l'attività di gruppo che prima di ritornare in aula abbiamo svolto tutti assieme nel parco davanti al centro. Divisi tra uomini e donne ci siamo sfidati due a due in un antico gioco vichingo dell'isola di Gotland conosciuto come Varpa. In pratica si tratta di lanciare delle pietre il più vicino possibile ad un paletto di legno. Io ho inaugurato un nuovo stile di lancio tipo frisbie per evitare che la pietra all'atterraggio rotoli via ed invece atterri di piatto. Peccato che al primo turno ho incontrato un ragazzo che poi si è rivelato essere un esperto arrivando in finale. Le nostre due Varpe erano arrivate a pochi centimetri dal paletto ma la sua leggermente più vicina !!

Terminato il momento di svago con tanto di foto ricordo tutti siamo ritornati in aula per le ultime presentazioni. L'impressione che ho avuto è che si cerchi di fare di tutto per far sentire a proprio agio il lavoratore, si cerca di fare gruppo, scambiare opinioni, sentire il parere di tutti... e l'ultimo arrivato non si sente isolato ma protagonista... un'altra bella iniziativa è la pubblicazione nella homepage della intranet di una foto e di quattro righe di presentazione di tutti i neo arrivati. Ecco la mia: 

![img](http://2.bp.blogspot.com/_DMCeUNlrHns/S_6fPK3tANI/AAAAAAAABCs/72-k_2Wd8fA/s320/Varpa.jpg)

![img](http://3.bp.blogspot.com/_DMCeUNlrHns/S_6hxLNeLeI/AAAAAAAABC0/gIdfhAZrSKc/s320/intranetSMHI.jpg)

*[original article](http://onewaytosweden.blogspot.it/2010/05/introduzione-con-varpa.html)*


##Vår Ruset 2010
Eravamo in 6000 l'altro ieri alla VårRuset, l'evento sportivo non competitivo più popolare di Norrköping (e che si tiene in altre 16 città svedesi): come l'anno scorso, anche quest'anno il percorso podistico riservato a sole donne (giovani e meno giovani) si svolgeva su 5 km attraverso il centro storico della città. Di diverso dall'anno scorso la temperatura: questa volta siamo state accolte da una splendida giornata di sole con temperature superiori ai 20 gradi, il che ha reso molto piacevole anche il "dopo", ovvero il meritato riposo sul verde prato del CentralBadet (un complesso sportivo dove si trovavano sia la partenza che l'arrivo). Sebbene io e Giulia non fossimo riuscite a formare un gruppo di 6 persone per avere il cestino da picnic, abbiamo corso comunque in buona compagnia della nostra amica Anna che nonostante l'evidente pancia di 6 mesi è riuscita a stare al passo. Personalmente sono stata soddisfatta del tempo cronometrato, 30 minuti: esattamente come l'anno scorso (ma quest'anno non ero altrettanto distrutta all'arrivo).

Ecco qualche foto dell'evento, che Gabriele ha immortalato nel frattempo !

Le tre grazie prima della partenza..

Un po' di riscaldamento non guasta mai...

A piedi verso la partenza... con due infiltrati :-)

Come un fiume in piena. Ci siamo anche noi, un premio a chi ci vede !

Supporters

Supporters

Viva e vegeta al traguardo

![img](http://1.bp.blogspot.com/_bRAFJVmBu9U/TApnA5vxsFI/AAAAAAAAAQs/IRMXuoxZdCI/s320/IMG_6380.JPG)

![img](http://3.bp.blogspot.com/_bRAFJVmBu9U/TApnLDGKNFI/AAAAAAAAAQ0/KBdLOTG5JrQ/s320/IMG_6385.JPG)

![img](http://4.bp.blogspot.com/_bRAFJVmBu9U/TApm4u_R5oI/AAAAAAAAAQk/aGvtgOkjrow/s320/IMG_6381.JPG)

![img](http://1.bp.blogspot.com/_bRAFJVmBu9U/TApnXzOZEZI/AAAAAAAAAQ8/9O_dRLMePcw/s320/IMG_6402.JPG)

![img](http://www.blogger.com/img/blank.gif)

![img](http://1.bp.blogspot.com/_bRAFJVmBu9U/TApnkl5qATI/AAAAAAAAARE/m3pgGBLrGhs/s320/IMG_6397.JPG)

![img](http://4.bp.blogspot.com/_bRAFJVmBu9U/TApnv6mcoTI/AAAAAAAAARM/FtyEmLK5N-Y/s320/IMG_6413.JPG)

*[original article](http://onewaytosweden.blogspot.it/2010/06/var-ruset-2010.html)*


##Pensando al prossimo inverno
Siamo quasi arrivati al solstizio d'estate con le giornate che si allungano ancora minuto dopo minuto fino a far scomparire del tutto il buio. Ormai é qualche settimana che non riesco a vedere un cielo nero né alla tarda sera né al mattino presto.  Quando vado a dormire anche se è mezzanotte il cielo infatti è sempre di un colore blu scuro con tonalità più chiare mano a mano che lo sguardo scende verso l'orizzonte a nord-ovest. Al mattino non ne parliamo nemmeno, quando devo fare il turno delle sei del mattino e mi alzo alle cinque il sole è già alto... 

Così in queste giornate senza fine c'è anche il tempo per ripensare all'inverno e a qualche nuova avventura da realizzare. Finalmente dopo diverse settimane di lavoro siamo lieti di presentare anche a tutti i nostri lettori un'iniziativa che si terrà il prossimo inverno e che è intimamente legata alla Svezia.

Grazie al supporto dell'Associazione Thunderstorms con la quale nel 2007 e 2008 avevamo organizzato i viaggi a "Caccia di tornado" negli Stati Uniti d'America, per il prossimo inverno proponiamo un nuovo viaggio-avventura a caccia di un fenomeno naturale altrettanto affascinante e di grande bellezza: l'Aurora Boreale.




Lo abbiamo battezzato "Northern Lights 2011" e si terrà dal 6 al 9 gennaio 2011 nel grande nord della Svezia, nel cuore dell'inverno artico.  Ci piace definirlo un viaggio a confine tra la Terra e lo spazio, visto che sarà arricchito dalla visita alla base spaziale svedese Esrange a Kiruna da dove nel 2012 i primi turisti spaziali verranno portati su un volo suborbitale dalla navicella VSS Enterprise della Virgin Galactic !

Abbiamo realizzato anche una brochure a colori dove potete trovare tutte le informazioni del caso; chi vuole aggregarsi ? Scrivere una mail a info@thunderstorms.it.

N.B. Aggiornamento del 30 agosto: l'organizzazione sta valutando la possibilità di estendere di un giorno il viaggio dal 6 al 10 gennaio 2011.



![img](http://www.thunderstorms.it/downloads/NorthernLights2011.pdf)

![img](http://1.bp.blogspot.com/_DMCeUNlrHns/TAu0C7PQ9PI/AAAAAAAABDE/9eovGMM9M_E/s320/aurora2.jpg)

![img](http://3.bp.blogspot.com/_DMCeUNlrHns/TAu0NEjlEQI/AAAAAAAABDM/d7mubLxAN9s/s320/NorthernLights2011.jpg)

*[original article](http://onewaytosweden.blogspot.it/2010/06/pensando-al-prossimo-inverno.html)*


##Picnic di fine corso
E' tempo di sfoggiare il nostro nuovo cestino da picnic, di quelli che si vedono nei film, tutto in legno e con dentro la stoffa a quadratini bianchi e rossi. L'occasione è stata offerta da una festicciola di fine corso. Ebbene si, un paio di settimane fa ho concluso con successo la scuola di lingua svedese SFI guadagnandomi anche il secondo certificato; quindi dopo il livello C adesso mi sono messo in tasta anche il D. Con la scuola che ora è terminata, l'appuntamento è per fine estate quando cambierò scuola ed inizierò la SAS (Svenska som andraspråk), il secondo step nel processo di acquisizione della lingua. Sarà un corso serale, una-due volte alla settimana e la scuola si trova a due passi da casa nostra...

Per il picnic avevamo scelto uno dei più grandi parchi della città, istituito nel 1892, il Folkparken dove grazie ai suoi 20 ettari c'è proprio da perdersi. Nel parco trovano posto diverse aree attrezzate proprio per il picnic con tanto di barbecue centrale a disposizione di tutti. Durante l'ultima giornata di corso avevamo esteso l'invito a tutti i compagni di classe ma solo in pochi hanno risposto e per di più tutti strettamente europei... peccato perché sarebbe stato bello vedere le diverse abitudini di sud-orientali e iracheni nei confronti del concetto di picnic.

Tra questi europei c'erano due colleghi di lavoro, due oceanografi ricercatori, un parigino ed una ragazza tedesca di Kiel, mentre il terzo partecipante era un professore universitario di acustica, una nuova conoscenza italiana (di Napoli) presente qui in città. Per l'occasione è venuta anche Silvia visto che già conosceva il ragazzo francese che avevamo inviato a cena a casa nostra con la famiglia alcune settimane prima. Diciamo pure... pochi ma buoni ed infatti il divertimento non è mancato.

Qualcuno aveva portato tutto l'occorrente per accendere il fuoco ed ovviamente il cibo da grigliare, quello che abbiamo dovuto procurarci è stata però la legna. Ma in un grande parco non è stato difficile procurarsela e così dopo aver raccolto una buona quantità di rami e rametti caduti dagli alberi, abbiamo dato vita ad un bel fuocherello che ha contributo anche a scaldare l'atmosfera visto che la temperatura giaceva intorno ai 14-15°C. Qualche buon formaggio francese, una discreta quantità di piccoli wurstel tedeschi, dei dolcetti al cioccolato e riso soffiato preparati da Silvia, panini con salame friulano, un buon bicchiere di vino rosso e due chitarre hanno reso il tardo pomeriggio molto piacevole.

Intorno a noi coppiette a passeggio, un paio di gruppi di giovani intenti anche loro in picnic, bambini che giocavano nell'immensa area a loro dedicata, squadre di amici che si sfidavano a frisbee... pensate che nel parco c'è un vero e proprio percorso dedicato al gioco del frisbee con tanto di mappe (come nel golf...). Prima o poi dobbiamo sperimentare anche questo anche se qui tutti usano dei frisbee più piccoli di dimensione rispetto a quello che noi ci siamo portati dall'Italia... intanto indovinate a cosa serve l'oggetto che ho fotografato...

![img](http://4.bp.blogspot.com/_DMCeUNlrHns/TA-z7zgHJ_I/AAAAAAAABDU/BAQh0zvWbOU/s320/090608_Folketspark.jpg)

![img](http://3.bp.blogspot.com/_DMCeUNlrHns/TA-z8axU5AI/AAAAAAAABDc/IRdJcjgFE2s/s320/frisbee.jpg)

![img](http://2.bp.blogspot.com/_DMCeUNlrHns/TA-z9AI4pyI/AAAAAAAABDk/NNubyhLjtHk/s320/fresbee2.jpg)

*[original article](http://onewaytosweden.blogspot.it/2010/06/picnic-di-fine-corso.html)*


##Sei settimane di lavoro
E' passato quasi un mese e mezzo dal mio primo giorno di lavoro... facce nuove, lavoro nuovo (anche se sempre nell'ambito della meteorologia) ma soprattutto lingua diversa e nuovi accenti e cadenze tra i colleghi da decifrare e cercare di comprendere.

Oggi per la prima volta sono riuscito a fare la lunga lista di previsioni del turno di mattina (che inizia alle 6) in completa solitudine e devo dire che gli errori di svedese corretti dal collega che faceva il turno con me (questo giro il capo in persona) sono stati solo due-tre, più che altro delle sviste ed un cambio di ordine di parole... giorno dopo giorno vedo che il mio svedese scritto fa progressi, quello che stenta ancora a decollare è la comprensione della lingua parlata quando si tratta di parlare di argomenti generici tipo a tavola. Riesco a capire di cosa si stia parlando ma mi sfuggono i particolari, specie se intorno c'è un po' di confusione... e quello che ancora mi intimorisce un po' è il telefono... quando vedo sullo display un prefisso che non sia il +46 (quello svedese) tiro un sospiro di sollievo perché so che posso parlare in inglese!

La data del debutto in turno in completa solitudine è fissata per il primo lunedì dopo midsommar, il 28 giugno e devo dire che ormai la data non mi fa più paura come all'inizio quando nelle prime settimane quella lunga lista di compiti e previsioni da effettuare tutte una dietro l'altra ed a tempi fissati mi faceva sembrare la cosa impossibile. Adesso mi sento pronto... 

Quello a cui non riesco ancora ad abituarmi è il fatto che, quando si finisce il turno del mattino ed alle 14 giunge l'ora di andarsene a casa, il capo ti ringrazia per il lavoro svolto durante la giornata ! Questo mi fa ancora strano, ma c'è da dire che ti fa sentire senz'altro apprezzato...

*[original article](http://onewaytosweden.blogspot.it/2010/06/sei-settimane-di-lavoro.html)*


##Impressioni "mondiali"
I "mondiali" di calcio, o come viene chiamata da queste parti con una parola che mette alla prova la propria pronuncia, la "Världmästerskap" (la Coppa del Mondo) è iniziata. La Svezia si sa non si è garantita l'accesso all'evento finale in Sud Africa, a favore dei "cugini" danesi che invece si erano qualificati in compagnia del Portogallo.

In ufficio ho trovato un collega che è appassionato di calcio così al mattino scambiamo due battute sulle partite della serata precedente o durante la stagione normale mi comunica le sue sensazioni sulla prossima partita del Norrköping che per il momento è primo in classifica in Superettan, la serie B svedese.

Per i mondiali alla tv trasmettono tutte le partite in diretta e così oltre che godermi lo spettacolo calcistico è anche un modo per imparare nuovi termini svedesi legati al calcio. I ruoli adesso non hanno più segreti per me, målvakt, försvarare, mittfältare, anfallare... e partita dopo partita riesco a seguire sempre di più i commenti dei telecronisti.

Ma è proprio sulla trasmissione in studio che voglio fare una breve riflessione. La prima differenza che balza subito agli occhi, e che ho riscontrato anche in altre trasmissioni, è che spesso i conduttori e gli ospiti non giacciono "stravaccati" in poltrone più o meno soffici, ma giacciono in piedi attorno ad un tavolo multimediale.

La seconda differenza è data dalla presenza dell'ospite di sesso femminile che prima di tutto è competente in materia ed esprime commenti e pareri al pari dei maschietti ma soprattutto è evidente che non si trova lì solo per mostrare le tette. Anzi l'abbigliamento è del tutto normale. I commentatori maschi sono abbastanza giovani e quasi sempre si presentano in giacca, e quasi mai indossano la cravatta...

![img](http://4.bp.blogspot.com/_bRAFJVmBu9U/TBZsHf7CE_I/AAAAAAAAARU/FzIdsa-cnws/s320/federicabalestrieri39.jpg)

*[original article](http://onewaytosweden.blogspot.it/2010/06/impressioni-mondiali.html)*


##E' finita la scuola !
Mentre rientravo dal lavoro in bicicletta come ogni pomeriggio mi sono imbattuto in qualche cosa di molto particolare di cui avevo già sentito parlare Silvia (lei vi aveva assistito l'anno scorso mentre io non ero ancora arrivato qui in Svezia) ma che non avevo mai visto dal vivo se non in qualche fotografia.

Si tratta di quello che è conosciuto come lo "skolavslutning", ossia la fine dell'anno scolastico che arriva generalmente agli inizi del mese di giugno. Queste giornate sono particolarmente importanti soprattutto per tutti gli studenti che terminano il ginnasio (un po' come da noi l'esame di maturità). Da diversi giorni gli studenti dell'ultimo anno si riconoscevano subito in città perché indossavano il tipico cappellino da marinaio con sopra stampato nome e cognome.

E qualche giorno fa hanno dato sfogo a tutta la loro felicità con la classica sfilata dei "carri" in città. In realtà più che carri sono degli autentici camion per il trasporto terra che vengono accessoriati con impianti stereo e casse giganti e sul cui cassone trovano posto ragazze e ragazzi festanti e urlanti. Le ragazze sono tutte vestite rigorosamente di bianco, mentre i ragazzi di nero o blu. Per diverse ore dalle due del pomeriggio alle sette di sera hanno percorso avanti ed indietro la città con un festoso frastuono. Per l'occasione sono state tirate fuori dai garage anche diverse vecchie automobili americane degli anni cinquanta tirate a lucido e sui cui sedili posteriori trovavano spesso posto due o tre ragazze festanti... un pomeriggio di festa in tutta la città tra clacson ed schiamazzi... non mi è rimasto altro che stare a guardare tra il curioso e il divertito !Ecco un video di qualche "passaggio" (scusate se l'audio non è granché). Per chi volesse vedere un sacco di altre foto assieme anche a belle immagini scattate durante il ballo di fine anno consiglio di curiosare tra le bildspel (gallerie di immagini) presenti nella pagina del quotidiano di Norrköping dedicato all'evento studentesco.

E qualche giorno fa hanno dato sfogo a tutta la loro felicità con la classica sfilata dei "carri" in città. In realtà più che carri sono degli autentici camion per il trasporto terra che vengono accessoriati con impianti stereo e casse giganti e sul cui cassone trovano posto ragazze e ragazzi festanti e urlanti. 

Le ragazze sono tutte vestite rigorosamente di bianco, mentre i ragazzi di nero o blu. Per diverse ore dalle due del pomeriggio alle sette di sera hanno percorso avanti ed indietro la città con un festoso frastuono. Per l'occasione sono state tirate fuori dai garage anche diverse vecchie automobili americane degli anni cinquanta tirate a lucido e sui cui sedili posteriori trovavano spesso posto due o tre ragazze festanti... un pomeriggio di festa in tutta la città tra clacson ed schiamazzi... non mi è rimasto altro che stare a guardare tra il curioso e il divertito !

Ecco un video di qualche "passaggio" (scusate se l'audio non è granché). Per chi volesse vedere un sacco di altre foto assieme anche a belle immagini scattate durante il ballo di fine anno consiglio di curiosare tra le bildspel (gallerie di immagini) presenti nella pagina del quotidiano di Norrköping dedicato all'evento studentesco.

![img](http://3.bp.blogspot.com/_DMCeUNlrHns/TBEWbnf18hI/AAAAAAAABDs/4Q3bXf161Xg/s320/090610_ginnasio.jpg)

*[original article](http://onewaytosweden.blogspot.it/2010/06/e-finita-la-scuola.html)*


##La gaffe dell'anno
Oggi è proprio il caso che vi racconti la gag che sono riuscito ad innescare in ufficio per puro caso e frutto di un disgraziato incidente linguistico. Devo dire che ho tutte le attenuanti del caso e comunque è divertente raccontare l'accaduto.

Lunedì mattina ore 5.45, turno M che significa Morgon (mattina, appunto). In affiancamento (ormai sono quasi indipendente) ho il capo ufficio in persona, una persona molto simpatica e cordiale. Come sempre al lunedì mattina se ci troviamo di turno assieme scambiamo quattro battute su come abbiamo passato il weekend appena trascorso. E così anche questo lunedì dopo aver raccontato di quello che avevamo fatto sabato io e Silvia (una visita all'inaugurazione di un bellissimo museo dedicato all'aviazione e di cui ne parlerò con calma in un altro post), ho chiesto se lui era stato in barca a vela come spesso accade.

E qui si fa avanti l'incidente "diplomatico". Lui mi racconta che era stato a Malmö a trovare i suoi genitori e per partecipare a quello che capisco essere un matrimonio. Da buon italiano non perdo l'occasione per fare una battuta sul cibo e sul fatto che nei matrimoni di solito si mangi di tutto e di più... però vedo che lui rimane un po' sorpreso dalla mia uscita e la cosa finisce lì senza altri commenti.

Viene ora di pranzo e come al solito ci ritroviamo a tavola in 3-5 colleghi tra cui anche lo stesso capo. Durante il pranzo viene affrontato il tema sportivo e capisco che durante il weekend lui ha partecipato ad una corsa podistica in quel di Malmö appunto. Oddio... a questo punto mi accordo della meravigliosa gaffe che ho fatto. Per coloro che non avessero colto la sottile differenza ecco la soluzione all'inghippo.

Il matrimonio in svedese si scrive "bröllopet" e la corsa che si tiene a Malmö si chiama "Broloppet". Complice un po' il rintronamento da sonno delle 5 del mattino, complice la sua pronuncia tipica un po' del sud della Svezia, complice la vicinanza del matrimonio dell'anno (della principessa, sabato prossimo) ed il fatto che diversi colleghi in questo periodo avevano partecipato a matrimoni vari, ecco servito un meraviglioso fraintendimento.

Oggi in ufficio quando il capo è venuto da me e ci siamo chiariti siamo scoppiati tutti a ridere e devo dire che la gaffe è stata senz'altro apprezzata... però che sfiga dico io... difficilmente ricapiterà !

![img](http://1.bp.blogspot.com/_DMCeUNlrHns/TBjb6LHKT6I/AAAAAAAABD0/wUfGEKvbdeE/s320/weddingrun.gif)

*[original article](http://onewaytosweden.blogspot.it/2010/06/la-gaffe-dellanno.html)*


##Lavori extra al... lavoro
Questa settimana che si chiude è stata abbastanza impegnativa per me sul lavoro, vuoi perché mi sono fatto tre turni mattutini con inizio alle 5.45 vuoi perché ho lavorato extra sul campo da tennis del SMHI e vuoi anche perché era la mia settimana fika.

Cominciamo proprio da questa. Nel nostro settore che comprende una trentina di persone abbiamo a disposizione un grande salotto ed una piccola cucina dove vengono svolte tutte le pause fika durante la settimana. A turno ogni settimana tre persone devono prendersi cura di tutto quello che concerne appunto questi riti e questa settimana ero di turno io assieme ad altri due neo-assunti.

Tra i compiti si annoverano: la bagnatura di tutte le piante e piantine (su ogni tavolino oltre alle candeline ci sono sempre delle piccole piantine con fiori), il riordinamento di tutti quotidiani che ogni giorno arrivano in abbonamento, il caricamento e svuotamento della lavastoviglie, la pulizia della macchina del caffè, il recupero delle materie prime (zucchero, caffè, the, ecc...) presso il deposito e la preparazione di due pause fika in particolare.

La prima si svolge il mercoledì mattina e l'impegno è quello di andare al ristorante-mensa e far ritorno con due mega cesti di panini caldi di forno (un profumino...) e acquistare burro, peperoni, cetrioli e marmellata (lo scontrino viene subito rimborsato). La seconda è più impegnativa e si svolte il venerdì dopo pranzo. I tre di turno devono portare un dolce fatto con le proprie mani (in realtà si può anche andarlo a comprare ma sembra essere un disonore non da poco... ). Così per il venerdì pomeriggio ho soddisfatto il palato degli svedesi con un classico italiano: il tiramisù. Ovviamente gli ingredienti si trovano tutti (e non ci siamo dovuti adattare a scelte alternative ai savoiardi e al mascarpone come avevamo dovuto invece fare alcuni anni fa in Oklahoma quando io ed un mio amico abbiamo provato a preparare un tiramisù per degli amici americani). Con l'aggiunta di un po' di liquore-caffè Borghetti al caffè Lavazza preparato ovviamente con la Moka il tiramisù è venuto proprio bene. Oltre al tiramisù preparato da me, Silvia mi aveva dato una mano preparando un'ottima torta marmorizzata. La mia collega invece si era impegnata nella costruzione di una torta da matrimonio a tre piani con panna e fragole.

Il risultato è stato che il tutto è stato spazzato via in due e due quattro...

Come se non bastassero questi impegni extra, questa settimana ho lavorato anche sul campo da tennis che abbiamo a disposizione. Si tratta di un campo in terra rossa che alcune settimane fa giaceva in una condizione piuttosto gravosa per le innumerevoli erbe ed erbacce che lo avevano infestato durante l'inverno. Così nei giorni in cui finivo presto ho portato il mio contributo lavorando sodo sul campo. Adesso è quasi un bijoux... la prossima settimana si mette la rete e poi si può iniziare a giocare, ovviamente gratis.

![img](http://3.bp.blogspot.com/_DMCeUNlrHns/TBubJXD4nRI/AAAAAAAABD8/zqSis0QTsfA/s320/salafikasmhi.jpg)

![img](http://1.bp.blogspot.com/_DMCeUNlrHns/TBubKdoabII/AAAAAAAABEM/7r8_oeG3AcM/s320/dolcifikasmhi.jpg)

![img](http://2.bp.blogspot.com/_DMCeUNlrHns/TBubJ4QRLBI/AAAAAAAABEE/rL525yr749g/s320/campotennissmhi.jpg)

*[original article](http://onewaytosweden.blogspot.it/2010/06/lavori-extra-al-lavoro.html)*


##Due anni son passati...
Oggi è il 21 giugno, il primo giorno d'estate, il giorno più lungo da queste parti quando il sole sorge alle 3:43 e tramonta alle 22:09 e sembra non finire mai. Ma è anche un giorno speciale per me e Silvia: il nostro secondo anniversario di matrimonio. L'anno scorso a questa stessa data io ero appena rientrato dalla caccia ai tornado in America e Silvia era ritornata in Italia dopo il primo mese e mezzo di esperienza svedese con mille racconti, emozioni ed aspettative da condividere assieme in quel weekend che passammo al lago di Garda.

Adesso è passato un altro anno, intenso, ricco di avvenimenti, un anno in cui abbiamo rigirato la nostra vita come un calzino, strappandola dai binari in cui scorreva uguale tutti i giorni per affrontare quella che per noi allora era ancora una scommessa. Un anno in cui sono successe tante cose, abbiamo stretto nuove amicizie multi-linguistiche e multi-culturali, iniziato nuove carriere lavorative,  affrontato i problemi quotidiani che non mancano mai, ma soprattutto, se devo tirare le somme di questo altro anno passato, è stato un anno vissuto intensamente e raccontato qui nella nostra casa virtuale del blog... 

Ma ne siamo felici, in fin dei conti non siamo persone che riescono a stare sedute troppo sul divano ad aspettare che la vita scorra da sola... il nostro motto è e sempre sarà "carpe diem". Verranno sicuramente momenti più difficili e meno belli, ma è per questo che bisogna avere sempre una mentalità positiva e godersi la vita giorno per giorno, perché non sai mai quello che succederà domani. Ed oggi è giunto il momento di goderci questo nostro secondo anniversario, finalmente insieme, qui in Svezia.

![img](http://2.bp.blogspot.com/_DMCeUNlrHns/TB4OOH8RoHI/AAAAAAAABEU/3hnsO7RDKEw/s320/matrimonio.jpg)

*[original article](http://onewaytosweden.blogspot.it/2010/06/due-anni-son-passati.html)*


##Habemus tomten
Chissà cosa vorrà mai dire questo titolo? Tomten in svedese significa pezzo di terra o terreno.

Alcuni post fa avevamo scritto qualcosa sulla casa e sulla scelta che ci si era prospettata dinanzi, ossia quella di continuare a vivere più o meno in centro in un appartamento oppure prendere la via di un quartiere appena fuori dal centro ma con la comodità di un piccolo giardino e soprattutto di una casetta tutta propria.

Alla fine la seconda ipotesi, che si era fatta avanti durante tutto l'inverno, in queste ultime settimane ha avuto il sopravvento grazie alla scoperta di una nuova lottizzazione costituita da una trentina di terreni singoli in una zona molto tranquilla. L'area in questione si trova appena a cinque minuti di auto dal centro città quindi in pratica a due passi ed è perfettamente collegata con i mezzi pubblici (con un autobus che passa a 200 metri di distanza e arriva direttamente al mio posto di lavoro) e con tutti i servizi che servono nei dintorni (supermercato, scuole, asili, ampi spazi verdi...).

Tutti i terreni giacciono tra due collinette che ne rendono il contorno ancor più piacevole. La scelta purtroppo però è stata limitata a pochi terreni rimasti disponibili perché appunto la maggior parte sono già stati venduti, diverse case sono già in costruzione mentre pochi sono gli inquilini già "installati".

In città non ci sono moltissime alternative al momento ed in più siamo venuti a conoscenza dell'esistenza di una "tomtkö" (coda) per i terreni che il comune mette a disposizione della comunità per costruzioni private. Attualmente nella coda ci sono circa già moltissime persone (quindi difficilmente si riuscirà ad avere il terreno perfetto) e preso visione dei piani di espansione della città e delle zone che nei prossimi 2-3 anni verranno lottizzate abbiamo colto l'attimo... "Carpe diem" quindi. Habemus tomten, abbiamo fermato un terreno ma solo dopo aver effettuato approfonditi calcoli sulle traiettorie del sole in cielo durante l'intero arco dell'anno per sfruttare al massimo l'insolazione estiva e per evitare nel contempo di rimanere troppo in ombra durante l'inverno.

D'ora in avanti verrà la parte più divertente che è quella dalla scelta della tipologia di casa. Il costruttore (che ha acquistato tutti i terreni), ha a disposizione diversi modelli di case che vengono forniti sono già pre-configurati (ossia le piante ed i prospetti sono già disegnati alle quali comunque si possono apportare delle piccole modifiche). Ma la cosa più bella è che tutta la casa sarà in legno... date un'occhiata a questo video che vi fa vedere come vengono costruite queste case...

*[original article](http://onewaytosweden.blogspot.it/2010/06/habemus-tomten.html)*


##Arriva midsommar
Domani è midsommar la festa che tutti aspettano in Svezia e che segna l'entrata ufficiale nell'estate e l'inizio delle ferie per moltissimi svedesi. Oggi in ufficio prima salutarci ed augurarci un piacevole lungo weekend (domani venerdì infatti è festa), ci siamo pappati (nella canonica fika pomeridiana) fragole con gelato e panna, simbolo dell'estate svedese ! Le fragole svedesi arrivano proprio a midsommar da queste parti e l'attesa però viene ripagata da un ottimo sapore, sono una vera goduria per il palato.

Tra poche ore, finita di vedere la partita dell'Italia ai mondiali, partiremo alla volta del Dalarna la regione che si può definire una delle più tradizionali di Svezia, dove nel weekend saremo ospiti dei nostri amici Anna e Martin. Ci aspetta una full immersion nella tradizione svedese, chissà quante ne vedremo, pensate che sono attese diverse migliaia di persone per festeggiare il midsommar tutti assieme...

Come sempre siamo molto curiosi di quello che ci aspetta ma a sentire tutti sarà da divertirsi e vi racconteremo tutto al nostro ritorno. Le previsioni meteo per il weekend (che oggi mi sono preparato a dovere) vedono un venerdì con la possibilità di qualche goccia di pioggia ma un sabato ed una domenica all'insegna del sole e con temperature intorno ai 20-22°C, un inizio di estate svedese in piena regola! Intanto... buon midsommar a tutti !

*[original article](http://onewaytosweden.blogspot.it/2010/06/arriva-midsommar.html)*


##In un batter d'ali
E' difficile capire da dove iniziare... è stato un weekend di midsommar speciale, grazie alla sapiente regia di Anna e Martin instancabili compagni di avventura. Le cose fatte e viste sono state tantissime in questi tre giorni e mezzo trascorsi nel Dalarna all'insegna della tradizione svedese. Avrò bisogno di almeno un paio di post per raccontare tutto e cercherò di un po' tutto quello che abbiamo fatto...

L'inizio del weekend di midsommar è stato già alquanto inconsueto almeno per me. La delusione per l'amara sconfitta dell'Italia ai mondiali, vissuta in fedele compagnia di Marco, Rocket, patatine e popcorn  è durata per fortuna poco tempo... Anna e Silvia prima dell'inizio della partita si erano già defilate ed avevano imboccato la via del nord a bordo della nostra Brontolina. Io avevo chiesto infatti ai nostri amici svedesi di poter attendere la fine della partita prima di partire e così per far prima e non arrivare in tarda serata, Martin ha pensato bene di prendere una scorciatoia... e il viaggio dei maschietti verso il Dalarna è letteralmente volato, un'ora e trenta minuti invece delle canoniche quattro ore delle nostre amate mogliettine. Come abbiamo fatto? Semplice... abbiamo volato.

Grazie alle abilità di volo di Martin e al vento in coda con il suo piccolo aereo volando a 160-180 km/h a 6000 piedi di quota (2000 metri circa) ci siamo fatti una bella scorpacciata di boschi e laghi dall'alto e puntuali per cena siamo atterrati nel piccolo aeroporto di Leksand, nel cuore del Dalarna non prima di aver sorvolato a bassa quota la casa dei genitori di Martin e aver salutato con un battito d'ali... che dire... volare così è tutt'altra cosa !

L'ospitalità dei genitori di Martin è stata splendida... in amici e parenti abbiamo letteralmente preso d'assalto la bella casa di color rosso mattone tipico della zona di Falun. Prima di cena con il sole ancora alto in cielo (la differenza di luce tra Norrköping e il Dalarna si sente) c'è stato anche il tempo di montare due ampi gazebo che sarebbero serviti nei giorni seguenti visto che le previsioni promettevano per il midsommarafton (la vigilia di midsommar, il venerdì) qualche goccia di pioggia.

Il resto si è compiuto attorno al tavolo con il profumo della griglia che sfornava in quantità carne di maiale e korv vari... e tra una birra e l'altra in chiusura di serata grazie alla voce guida della sorella di Martin, abbiamo preso confidenza con i primi canti popolari svedesi, dei veri e propri cavalli di battaglia che nei giorni successivi si sarebbero cantati a più riprese.

Che dire... come antipasto non è stato davvero male !  

![img](http://3.bp.blogspot.com/_DMCeUNlrHns/TCiiSwE9Q5I/AAAAAAAABEc/jRnISoZXwLo/s320/100624_aereo.jpg)

![img](http://1.bp.blogspot.com/_DMCeUNlrHns/TCiikd0Nd4I/AAAAAAAABE0/sKOwNRADXwI/s320/20100625_aereo.jpg)

![img](http://2.bp.blogspot.com/_DMCeUNlrHns/TCiiTQpScnI/AAAAAAAABEk/GX08yBkHLII/s320/20100624_gazebo.jpg)

*[original article](http://onewaytosweden.blogspot.it/2010/06/in-un-batter-dali.html)*


##Il vero midsommar
Un cielo grigio ci ha dato il buongiorno nel midsommarafton, un giorno particolarmente intenso. La tradizione vuole che in mattinata si provveda alla raccolta dei fiori che servono principalmente per abbellire il tavolo da pranzo. Così, fedeli alla tradizione anche noi ci siamo avventurati per campi e prati alla ricerca del bouquet perfetto. Martin ed Anna conoscono i nomi di tutti i fiori di campo che crescono da quelle parti (il conoscere il nome delle piante, dei fiori, degli uccelli è una cosa tipicamente svedese che da noi in Italia non è per nulla diffusa. Questo a dimostrare un po' la passione ed il rispetto per la Natura).

Il sottoscritto ha preferito raccogliere virtualmente i fiori scattando qualche bella fotografia. Nel resto della mattinata abbiamo dato una mano in cucina triturando erba cipollina e rimestato kötbullar e patate in generose pentole. Volete sapere quanti alla fine eravamo seduti a tavola, o meglio ai tre tavoli disposti in veranda (che da queste parti si chiama uterum) ? T-R-E-N-T-A-D-U-E !!!Il pranzo a base di pesce e carne è stato scandito da canti e brindisi a base di vodka e grappette varie... nella miglior organizzazione svedese tutti erano stati dotati di apposito libretto dei canti popolari che si sono rivelati una vero e proprio divertimento. Anche se non capivo tutte le parole ho trovato grande soddisfazione a cantare senza troppi problemi di pronuncia ! Da spanciarsi dalle risate... anche perché alcuni testi spesso sono molto scherzosi e a volte anche dissacranti... come quella della suocera che viene buttata nel lago.Testo originale: "Den dan, då jag kasta svärmor i Volgasjön. Jag skrek: Kärringjävel be nu din sista bön. Hon flöt, men jag kasta sten på na tills hon sjönk".O quella che si intitola "Drömmen om Elin" in cui un giovane sogna la sua dolce amata (vedi video qui sotto).




Nel pomeriggio per smaltire il cibo e l'alcool divisi in due squadre abbiamo fatto dei giochi di abilità in giardino come il lancio dello stivale al contrario (in cui ho realizzato il lancio migliore !), la corsa attorno al palo (anche qui da spanciarsi dalle risate... in pratica si tratta di fare dieci giri intorno ad un paletto e poi correre in una direzione per dare il cambio di staffetta al proprio compagno, la parte divertente è che dopo dieci giri in velocità il senso dell'equilibrio ne risente parecchio e quasi tutti partivano per la tangente rovinando inesorabilmente a terra o barcollando come ubriachi !), la staffetta di corsa attorno alla casa e le domande trabocchetto.L'obiettivo era riuscire ad arrivare indenni al clou della giornata che era rappresentato dalla tradizionale cerimonia dell'innalzamento del majstången o palo di maggio o di midsommar. Da sottolineare che per questa occasione giungono ogni anno a Leksand diverse migliaia di persone.Una volta che le ragazze non sposate del nostro folto gruppetto avevano terminato di intrecciare le loro corone di fiori (c'è tutta una storia dietro alla raccolta dei fiori che devono essere tenuti sotto il cuscino in modo tale da sognare il giovane che si sposerà in futuro...), ci siamo tutti trasferiti presso un antico cratere provocato dalla caduta di un meteorite, i cui dolci pendii sono oggi ricoperti d'erba. Piano piano diverse migliaia di persone (si parla di quasi 20.000) hanno preso posto sulle sponde del cratere; giovani e vecchi, bambini ed adulti, alcuni con i vestiti tipici della zona e diversi turisti provenienti da altre parti della Svezia e dall'estero.Al centro del cratere erboso era stato allestito un palco dietro il quale  giaceva il più alto majstånger di Svezia, quasi 25 metri. C'è voluta una buona mezz'ora e la forza di molte braccia per riuscirlo a portare in posizione eretta, sotto l'incitamento del pubblico che a tratti improvvisava anche una "ola" in stile calcistico. Al termine una buona parte della folla ha iniziato a danzare intorno al majstången in un collettiva danza di gruppo. Bellissimo da vedere e da provare in prima persona (Silvia è scesa in campo mentre io mi sono occupato delle foto e delle riprese dall'alto).Ovviamente la chiusura della serata è avvenuta ancora una volta attorno al tavolo con dell'ottimo salmone crudo, torta salata ai cavoletti e formaggio e l'immancabile torta alla fragole.

Il sottoscritto ha preferito raccogliere virtualmente i fiori scattando qualche bella fotografia. Nel resto della mattinata abbiamo dato una mano in cucina triturando erba cipollina e rimestato kötbullar e patate in generose pentole. Volete sapere quanti alla fine eravamo seduti a tavola, o meglio ai tre tavoli disposti in veranda (che da queste parti si chiama uterum) ? T-R-E-N-T-A-D-U-E !!!

Il pranzo a base di pesce e carne è stato scandito da canti e brindisi a base di vodka e grappette varie... nella miglior organizzazione svedese tutti erano stati dotati di apposito libretto dei canti popolari che si sono rivelati una vero e proprio divertimento. Anche se non capivo tutte le parole ho trovato grande soddisfazione a cantare senza troppi problemi di pronuncia ! Da spanciarsi dalle risate... anche perché alcuni testi spesso sono molto scherzosi e a volte anche dissacranti... come quella della suocera che viene buttata nel lago.

Testo originale: "Den dan, då jag kasta svärmor i Volgasjön. Jag skrek: Kärringjävel be nu 

din sista bön. Hon flöt, men jag kasta sten på na tills hon sjönk".

O quella che si intitola "Drömmen om Elin" in cui un giovane sogna la sua dolce amata (vedi video qui sotto).








Nel pomeriggio per smaltire il cibo e l'alcool divisi in due squadre abbiamo fatto dei giochi di abilità in giardino come il lancio dello stivale al contrario (in cui ho realizzato il lancio migliore !), la corsa attorno al palo (anche qui da spanciarsi dalle risate... in pratica si tratta di fare dieci giri intorno ad un paletto e poi correre in una direzione per dare il cambio di staffetta al proprio compagno, la parte divertente è che dopo dieci giri in velocità il senso dell'equilibrio ne risente parecchio e quasi tutti partivano per la tangente rovinando inesorabilmente a terra o barcollando come ubriachi !), la staffetta di corsa attorno alla casa e le domande trabocchetto.

L'obiettivo era riuscire ad arrivare indenni al clou della giornata che era rappresentato dalla tradizionale cerimonia dell'innalzamento del majstången o palo di maggio o di midsommar. Da sottolineare che per questa occasione giungono ogni anno a Leksand diverse migliaia di persone.

Una volta che le ragazze non sposate del nostro folto gruppetto avevano terminato di intrecciare le loro corone di fiori (c'è tutta una storia dietro alla raccolta dei fiori che devono essere tenuti sotto il cuscino in modo tale da sognare il giovane che si sposerà in futuro...), ci siamo tutti trasferiti presso un antico cratere provocato dalla caduta di un meteorite, i cui dolci pendii sono oggi ricoperti d'erba. Piano piano diverse migliaia di persone (si parla di quasi 20.000) hanno preso posto sulle sponde del cratere; giovani e vecchi, bambini ed adulti, alcuni con i vestiti tipici della zona e diversi turisti provenienti da altre parti della Svezia e dall'estero.

Al centro del cratere erboso era stato allestito un palco dietro il quale  giaceva il più alto majstånger di Svezia, quasi 25 metri. C'è voluta una buona mezz'ora e la forza di molte braccia per riuscirlo a portare in posizione eretta, sotto l'incitamento del pubblico che a tratti improvvisava anche una "ola" in stile calcistico. Al termine una buona parte della folla ha iniziato a danzare intorno al majstången in un collettiva danza di gruppo. Bellissimo da vedere e da provare in prima persona (Silvia è scesa in campo mentre io mi sono occupato delle foto e delle riprese dall'alto).

Ovviamente la chiusura della serata è avvenuta ancora una volta attorno al tavolo con dell'ottimo salmone crudo, torta salata ai cavoletti e formaggio e l'immancabile torta alla fragole.

![img](http://1.bp.blogspot.com/_DMCeUNlrHns/TCi8lUbtVJI/AAAAAAAABE8/-lEXmEVrThg/s320/20100625_fiori.jpg)

![img](http://4.bp.blogspot.com/_DMCeUNlrHns/TCi8mNL1B9I/AAAAAAAABFM/9c2Oz76e0Mk/s320/20100625_precena.jpg)

![img](http://video.google.com/ThumbnailServer2?app=blogger&contentid=fe40142491db0e2d&offsetms=5000&itag=w160&sigh=6B0NIGShvR8HxXPRdrfIiyNUmcw)

![img](http://2.bp.blogspot.com/_DMCeUNlrHns/TCi8l0LA_mI/AAAAAAAABFE/ca0KS8YlIxA/s320/20100625_midsommar.jpg)

![img](http://1.bp.blogspot.com/_DMCeUNlrHns/TCjG9uv0azI/AAAAAAAABFU/YIuHyaIARXU/s320/20100625_torta.jpg)

*[original article](http://onewaytosweden.blogspot.it/2010/06/il-vero-midsommar.html)*


##Älg safari
Dopo i lunghi festeggiamenti del sabato la domenica è stata dedicata alla visita dei dintorni di Leksand ed ad una particolare avventura serale. Al mattino abbiamo siamo ritornati al campo di volo dove eravamo atterrati il giovedì e con l'occasione abbiamo visto decollare qualche aliante, tra cui anche qualche intrepido tedesco. 

Gran parte della mattinata è stata dedicata ai panorami dall'alto delle colline dei dintorni mentre nel pomeriggio c'è stata anche la possibilità per Martin ed Anders di dare sfogo alle loro passioni aeronautiche con degli alianti telecomandati; dato il vento presente e la particolare posizione (sulla sommità di una collina) non era per nulla facile far svolazzare gli aeromodelli senza motore.

Nel resto del pomeriggio abbiamo visitato un piccolo villaggio di antiche case svedesi e dopo cena, quando la luce del giorno ha iniziato a calare, verso le 23 siamo usciti in auto per quello che ci era stato presentato come un safari. In pratica dopo il tramonto, grazie alla traiettoria molto inclinata del sole, la luce rimane presente ancora a lungo e permette di vedere perfettamente almeno fino a mezzanotte. Il periodo è quindi perfetto per l'avvistamento degli  animali selvatici. Ma mai ci saremmo aspettati tanta abbondanza. Nei boschi dei dintorni siamo riusciti ad avvistare sette alci, di cui due piccole famiglie formate da mamma alce e due piccoli !

Difficile da descrivere l'emozione che si prova nel vedere questi animali non in cattività, ma liberi e padroni del loro territorio.

La luce radente e la temperatura che è poi calata nella sera fino a sotto i dieci gradi, creavano spettacolari paesaggi alla Twin Peaks, con la nebbiolina che si formava sulla superficie dei laghi piatti come specchi. A chiudere la serata una luna piena che è spuntata da dietro i boschi in lontananza con tanto di riflesso sull'acqua... cosa si può desiderare di più ? In quei momenti sono riuscito a sentirmi lontano dal frastuono del mondo, lontano dai rumori della vita quotidiana a contatto vero e vivo con la Natura che regna sovrana in certi luoghi e dove noi non possiamo che rimanere in silenzio ad ammirare tanta bellezza fino a sentire i brividi correre sulla pelle...

![img](http://1.bp.blogspot.com/_DMCeUNlrHns/TCoK_X17p7I/AAAAAAAABFs/0UdiPOrSShg/s400/2010627_dangermanflying.jpg)

![img](http://3.bp.blogspot.com/_DMCeUNlrHns/TCoLC3__pgI/AAAAAAAABF0/RGxVuctGBxM/s400/20100627_paesaggio.jpg)

*[original article](http://onewaytosweden.blogspot.it/2010/06/alg-safari.html)*


##Miniere e cavalli
Smaltiti i postumi dei festeggiamenti, domenica è giunta l'ora di rientrare nell'Östergötaland, la regione che ci ha dato ospitalità da quando siamo in Svezia. E così abbiamo sfruttato il rientro in automobile per visitare alcuni luoghi, in particolare le miniere di rame di Falun, oggi patrimonio dell'umanità incluso nella famosa lista dell'Unesco. Per diversi secoli a partire dal tredicesimo l'area attorno alla attuale cittadina di Falun è stata una delle più importanti aree minerarie al mondo. Le attività di escavazione sono state terminate negli anni '90 e la miniera e tutti gli edifici connessi sono stati trasformati in un interessantissimo sito di archeologia industriale.

L'escursione nel sottosuolo che porta fino a -66 m di profondità e la visita all'adiacente museo permette di capire a fondo quali erano le condizioni di lavoro nella miniera nelle diverse epoche. Nel sottosuolo l'illuminazione artificiale è stata ridotta al minimo e spesso la guida fa uso di lampade ad olio che vengono accese e spente di volta in volta nei punti adibiti alle interessanti spiegazioni. Diversi sono anche gli oggetti che giacciono come addormentati a testimoniare le durissime condizioni di lavoro nel sottosuolo.

Tra le storie interessanti che si incontrano lungo la via c'è quella di Fet Mats un giovane che nel 1677 sparì dal paese di Falun e che fu ritrovato nella miniera quarantadueanni dopo in perfetto stato di conservazione, come se fosse deceduto il giorno prima. Il suo corpo si era apparentemente pietrificato grazie alla presenza del vetriolo all'interno della miniera. Nessuno ne aveva denunciato la scomparsa e quindi il ritrovamento rimase un mistero finché una signora riconobbe quello che al tempo, quarant'anni prima, era il suo fidanzato. Una storia da brividi. Dopo il ritrovamento il corpo divenne meta di "pellegrinaggio" e rimase esposto in una bacheca di vetro nel museo per altri trent'anni ed anche lo scienziato Linneo venne a Falun per studiarne il corpo. E fu proprio lui ad accorgersi che il corpo non era pietrificato bensì ricoperto di vetriolo (acido solforico) e che quando la sostanza sarebbe evaporata il corpo avrebbe iniziato a "distruggersi". E così fu perché dopo trent'anni il povero Fet Mats aveva perso una gamba e l'aspetto non era più dei più belli, tanto che la direzione del museo fu costretta (dalle proteste dei visitatori di allora) a dare degna sepoltura al corpo.

L'altra storia interessante è costituito da quello che successe nel giorno di midsommar del 1687: una grandissima parte della miniera crollò. Fortunatamente non ci fu nessuno morto appunto perché anche allora a midsommar non si lavorava.

Il bello del viaggiare in auto è che puoi fermarti quando vuoi e dove vuoi.  E così è stato per un altro paio di visite lungo il percorso studiato a tavolino. Nella prima abbiamo visto la Ornässtugan, una splendida casa adagiata sulle sponde di un lago costruita nei primi anni del 1500 dove anche Gustav Vasa ha risieduto per un periodo nella sua avventura nel Dalarna attorno al 1520. Nella seconda, molto meno culturale ma comunque curiosa, abbiamo potuto ammirare da vicino il più alto Dalarnhäst di tutta la Svezia (e penso anche del mondo), alto 13 metri e pesante 67 quintali. Questo si che sarebbe un souvenir con i fiocchi !

![img](http://1.bp.blogspot.com/_DMCeUNlrHns/TCz86Vr1DgI/AAAAAAAABF8/OX_Vh-L0JiY/s400/20100627_minierafalun.jpg)

![img](http://1.bp.blogspot.com/_DMCeUNlrHns/TCz86kR88KI/AAAAAAAABGE/UHZ5v31AAls/s400/20100627_cavallo.jpg)

*[original article](http://onewaytosweden.blogspot.it/2010/07/miniere-e-cavalli.html)*


##Barbecue "italiano" in riva al lago
Si sa che prima o poi l'assassino ritorna sempre sul luogo del delitto... in realtà noi ci eravamo fatti solo un bel picnic in riva al lago proprio un anno fa e qualche sera fa la tentazione è stata troppo grande per non rifarlo e così siamo ritornati sullo stesso luogo.

Si sa che prima o poi l'assassino ritorna sempre sul luogo del delitto... in realtà noi ci eravamo fatti solo un bel picnic in riva al lago proprio un anno fa e qualche sera fa la tentazione è stata troppo grande per non rifarlo e così siamo ritornati sullo stesso luogo.

L'anno prima ci eravamo capitati per caso mentre cercavamo un altro lago ben più grande, questa volta invece ci siamo organizzati con tanto di mappa ricavata da Google Maps dopo aver rintracciato il lago in cui casualmente eravamo incappati.

Per l'occasione l'allegra compagnia italiana era ben nutrita. Mancava solo Silvia che in questa settimana è in Italia per una breve vacanza (quante ferie hanno i medici in Svezia con la storia dei recuperi dei turni notturni... meglio che non ci pensi !).

Come vi dicevo la compagnia in questo ultimo mese si è arricchita di una nuova famigliola friulana da poco arrivata in città con due simpaticissime bambine di sei e nove anni e di un giovane ricercatore che per un mese e mezzo ha lavorato come visitor scientist al SMHI. Guidati dell'esperto grigliatore Marco ed in mancanza del famoso barbecue (lo comprerò a fine estate quando i prezzi crolleranno inesorabilmente) abbiamo installate le solite engångrill (usate anche l'anno scorso) sotto lo sguardo curioso del piccolo Rocket.

Dopo aver acceso anche un fuocherello sulla spiaggia giusto per fare un po' più di atmosfera e scaldate le grigliette, abbiamo dato vita ad un simpaticissima cena in riva al lago con tanto di bambini che scorazzavano su e giù per il pontile in legno.

Per il resto a parte i soliti svedesi che verso sera si fanno il bagno (la prossima volta giuro che porto il termometro!), ci siamo goduti come non mai la luce della sera che sembrava non finire mai. Alle 22.30, dopo un salvataggio tramite un gommone di un frisbie accidentalmente finito in acqua ed andato alla deriva qualche decina di metri, con il sole tramontato da pochi minuti siamo rincasati, felici e contenti.

Per il resto a parte i soliti svedesi che verso sera si fanno il bagno (la prossima volta giuro che porto il termometro!), ci siamo goduti come non mai la luce della sera che sembrava non finire mai. Alle 22.30, dopo un salvataggio tramite un gommone di un frisbie accidentalmente finito in acqua ed andato alla deriva qualche decina di metri, con il sole tramontato da pochi minuti siamo rincasati, felici e contenti.

![img](http://3.bp.blogspot.com/_DMCeUNlrHns/TDCChUlzbvI/AAAAAAAABGk/-4vLY32AjMg/s400/20100630_grill.jpg)

![img](http://3.bp.blogspot.com/_DMCeUNlrHns/TDCCSaj7w4I/AAAAAAAABGc/0yMBhckIuKU/s400/2010630_lago.jpg)

*[original article](http://onewaytosweden.blogspot.it/2010/07/barbecue-italiano-in-riva-al-lago.html)*


##Un "dolce" arrivederci
In questi giorni ho avuto un'ulteriore prova sul carattere degli svedesi (prova che tra l'altro personalmente non mi serviva...) ma che può far riflettere qualcuno. Dipinti da noi italiani come chiusi, poco propensi a socializzare, in realtà quello che abbiamo trovato in base alla nostra esperienza quotidiana è tutt'altro. Certo non ti puoi aspettare che ti buttino la mano sulla spalla al primo incontro, ma una volta rotto il ghiaccio... possono nascere degli ottimi rapporti e delle belle amicizie. La riprova, come vi ho detto, l'ho avuta in questi giorni.

Da qualche settimana ho avuto un collega italiano al SMHI, il servizio meteorologico dove lavoro. Un ricercatore di Bologna è stato visitor scientist per un periodo di un mese e mezzo in un gruppo di ricerca nell'ambito satellitare. Fin dal primo giorno abbiamo iniziato a frequentarci e così da qualche pranzo assieme al ristorante del SMHI, poi Sante (questo è il suo nome), è entrato a far parte della nostra piccola comunità italiana di Norrköping e in più di qualche occasione ci siamo incontrati fuori lavoro per trascorrere qualche divertente pomeriggio o serata in compagnia anche degli altri "italiani" (Giulia e Marco, Natashia e Francesco, Michele e Tiziana tutti con i rispettivi piccoli al seguito...).

In questi giorni però era arrivato il momento dei saluti. Dopo sei settimane di onorato servizio era giunto infatti il momento per Sante di riprendere l'aereo e ritornare in Italia. Un giorno per la pausa fika del pomeriggio, avevo ricevuto un invito da parte del gruppo in cui ha lavorato (e di cui fa parte anche Anna la nostra amica svedese), per festeggiare assieme la sua partenza.

Cosa gli hanno fatto trovare "questi svedesi"? Una meravigliosa ed enorme torta alle fragole e, cosa che ha lasciato Sante di stucco (ma anche il sottoscritto), un regalo per il suo futuro matrimonio!  Vedere i sorrisi dei colleghi e sentire la "capa" che quasi con gli occhi lucidi lo ringraziava per il lavoro svolto e per la sua piacevole permanenza a Norrköping, mi ha fatto sentire veramente felice... è proprio vero che le esperienze bisogna farle sempre sulla propria pelle e non fidarsi troppo dei luoghi comuni.

*[original article](http://onewaytosweden.blogspot.it/2010/07/un-dolce-arrivederci.html)*


##Il balcone verde
E' giunto il momento di fare il punto della situazione del nostro piccolo balcone verde. Quest'anno è stato più che altro un esperimento in piccola scala in prospettiva futura e con lo scopo di vedere come sarebbe andate le cose.  E' giusto premettere che abbiamo piantato quasi tutto a partire dal seme quindi è ovvio che la crescita in alcuni casi è lenta. Ma ora si iniziano a vedere finalmente i frutti di tanta dedizione.

Le prime soddisfazioni sono arrivate abbastanza presto con l'insalata e la rucola che in diverse occasioni ci siamo mangiati volentieri... i girasoli che avrebbero dovuto essere nani, sono cresciuti a dismisura fino a raggiungere la quota di 118 cm ed ora stanno spuntando i fiori.

Le piantine di fragole sono molto verdi ma per il momento non si vede ancora nessun frutto anche se dovrebbe essere ormai questione di giorni. Quello che invece ci ha sorpreso un sacco sono state le zucche ornamentali che stanno crescendo quasi a vista d'occhio; hanno "buttato" persino i fiori e sono spuntate le prime zucchette. Le piante di peperoncini spuntate sono tre e stanno crescendo a ritmo blando. Quelle che sono molto in ritardo sono le margherite che praticamente sono ancora allo stadio di piccola piantina verde... le campanule violetta invece dopo aver rischiato la morte per disseccamento ed essere state sottoposte ad una drastica potatura sono nuovamente in fiore.

Le prime soddisfazioni sono arrivate abbastanza presto con l'insalata e la rucola che in diverse occasioni ci siamo mangiati volentieri... i girasoli che avrebbero dovuto essere nani, sono cresciuti a dismisura fino a raggiungere la quota di 118 cm ed ora stanno spuntando i fiori.




Le piantine di fragole sono molto verdi ma per il momento non si vede ancora nessun frutto anche se dovrebbe essere ormai questione di giorni. Quello che invece ci ha sorpreso un sacco sono state le zucche ornamentali che stanno crescendo quasi a vista d'occhio; hanno "buttato" persino i fiori e sono spuntate le prime zucchette. 

Le piante di peperoncini spuntate sono tre e stanno crescendo a ritmo blando. Quelle che sono molto in ritardo sono le margherite che praticamente sono ancora allo stadio di piccola piantina verde... le campanule violetta invece dopo aver rischiato la morte per disseccamento ed essere state sottoposte ad una drastica potatura sono nuovamente in fiore.

Le orchidee (ne abbiamo quattro diverse) stanno godendo di ottima salute grazie alla posizione perfetta (mai al sole diretto) ed alla regolarissima bagnatura per immersione del sabato mattina ed al fatto che ogni tre settimane si cuccano un concime liquido di sostentamento. Tutte le piante hanno prodotto nuovi steli e sono sbocciati fiori in abbondanza.

Le orchidee (ne abbiamo quattro diverse) stanno godendo di ottima salute grazie alla posizione perfetta (mai al sole diretto) ed alla regolarissima bagnatura per immersione del sabato mattina ed al fatto che ogni tre settimane si cuccano un concime liquido di sostentamento. Tutte le piante hanno prodotto nuovi steli e sono sbocciati fiori in abbondanza.

Infine le piante grasse... anche loro hanno ripreso vita anche se devo dire che forse quello svedese non è il clima ideale per loro... magari in serra...

Girovagando su internet in questi giorni siamo capitati in un sito specializzato in serre e inizia a solleticarci l'idea di una bella serra multiscopo da installare nel giardino della casa nuova... 

Infine vi propongo una fotografia del tramonto che qualche sera fa si è acceso di colori !   

![img](http://3.bp.blogspot.com/_DMCeUNlrHns/TDMcODox14I/AAAAAAAABG0/gLRko3bDNJI/s400/20100706_balkong.jpg)

![img](http://3.bp.blogspot.com/_DMCeUNlrHns/TDMcNVigxTI/AAAAAAAABGs/WJTti0fXEUI/s400/20100705_tramonto.jpg)

*[original article](http://onewaytosweden.blogspot.it/2010/07/il-balcone-verde.html)*


##L'Estate con la E maiuscola
Anche se per me, ultimo arrivato sul posto di lavoro, non c'è spazio per troppe ferie quest'estate (solo una settimana ad agosto in cui raggiungerò Silvia a Kiruna per il famoso corso "Human spaceflight and exploration"), riesco comunque a godermi appieno questa bellissima stagione.

Eh sì... le calde ed afose estati della Pianura Padana bruscamente interrotte da forti temporali con piogge torrenziali, grandinate e persino qualche tromba d'aria, sono ormai un ricordo.

Quest'anno però l'estate ha la E maiuscola qui nell'Östergötaland. Giugno si è chiuso con un caldo crescente e luglio per il momento ci ha regalato delle splendide giornate e piuttosto calde. Temperature che al massimo hanno raggiunto i 30-32°C ma che per la maggior parte dei giorni si sono assestate su qualche grado più in basso. E così dopo l'inverno più nevoso degli ultimi x anni abbiamo l'estate più calda dal 1994. Una vera e propria pacchia... il bello è che grazie alle giornate molto lunghe le temperature si mantengono su questi valori dalla mattina fino alla sera inoltrata... ma senza troppa umidità.

Ma luglio è anche il mese delle ferie per gran parte degli svedesi. Il posto di lavoro si è letteralmente svuotato e persino la mensa da oggi è chiusa fino alle prima settimana di agosto. In fin dei conti però non mi dispiace lavorare quando c'è meno gente in giro... ovviamente c'è più da fare ma si sta più tranquilli, un po' come succede nei weekend lavorativi.

Il fatto che gran parte della gente sia in ferie lo si poteva capire anche sabato sera perché nelle vie del vecchio centro industriale, ma soprattutto lungo il sentiero che costeggia il fiume erano veramente poche  le persone a passeggio. Tra quelle poche però ci siamo imbattuti in Tiziana, Michele e le due bambine che come noi erano scesi verso il fiume per godersi le luci della sera che regalano scorci incantevoli attorno alle rive che pullulano di ninfee in questo periodo. E così tra una chiacchiera e l'altra abbiamo poi deciso di terminare il giro del fiume con una puntata verso il centro della città che fino a quel momento giaceva ai nostri occhi addormentata.

Questa città però presto ci ha riservato una piacevole sorpresa e, da quella che ci sembrava addormentata, si è trasformata in qualcosa pullulante di vita... infatti una volta giunti nei pressi del centro i nostri occhi non potevano quasi credere a quello che vedevano. A mano a mano che ci avvicinavamo al luogo da dove provenivano musiche e canti rock la quantità di gente attorno a noi aumentava di pari passo. Finché non ci siamo ritrovati in mezzo ad una marea umana di gente con tanti giovani (5.000 a leggere il giornale oggi) lì radunati per dei concerti all'aperto... Subito mi sono tornate in mente le parole di Marco che osservava a suo tempo che in questa città c'è poca gente in giro e che le ragazze non sono proprio lo stereotipo della svedese tipo dell'immaginario italiano... Marco è in Italia in ferie ma se fosse stato qui sabato sera si sarebbe ricreduto mille volte e forse anche mangiato le mani!!! Michele può testimoniare abbondantemente... ed anche le nostre mogliettine non hanno potuto far altro che guardarsi in giro divertite...

*[original article](http://onewaytosweden.blogspot.it/2010/07/lestate-con-la-e-maiuscola.html)*


##Garanzie e dintorni
A certe cose si fa fatica ad abituarsi. Vi racconto quello che nel giro di una settimana è successo alle nostre due bici acquistate quasi un anno fa. La scorsa settimana mentre mi facevo un giretto esplorativo in città, al ritorno verso casa mi sono accorto che tre raggi della mia bicicletta si erano rotti. In più da qualche tempo il carter si era allentato. Occorreva quindi portare la bici presso il negozio dove l'avevo acquistata l'anno precedente. Andare di persona al negozio in queste occasioni sperando in un aggiustamento al volo, non serve a nulla, prima bisogna prenotare telefonicamente.

A qualcuno potrebbe sembrare questa procedura troppo macchinosa, ma la prenotazione permette di organizzare il lavoro e perdere meno tempo ed è molto diffusa un po' dappertutto... così mi faccio coraggio e chiamo avendo prima controllato sul vocabolario come si dice in svedese raggio di bicicletta. Alla fine sono soddisfatto della mia performance telefonica in quanto sono riuscito sia a spiegarmi che a fissare l'appuntamento.

Nel frattempo per andare al lavoro inizio ad usare la bicicletta di Silvia (visto che lei era in Italia in vacanza) e ben presto si manifestano dei problemini alla sella. In pratica non riesco più a mantenerla in posizione orizzontale perché la zigrinatura è tutta spanata ed una volta seduti la sella tende ad impennarsi rendendo quasi impossibile l'utilizzo. Nonostante tutto cerco di andare avanti portandomi sempre dietro la chiave inglese.

Dopo qualche giorno porto la mia bici come previsto al negozio e nel giro di ventiquattro ore la riparazione è fatta. Con estrema sorpresa quando mi reco a riprendere la bici mi dicono che l'intervento è compreso nella garanzia e devo pagare solo i materiali: 15 corone (neanche due euro!). Ringrazio e soddisfatto rientro alla base. Il giorno dopo non avendo ancora gonfiato a dovere la mia bici, uso ancora una volta quella di Silvia e malauguratamente la sella si rompe (o meglio in una manovra di sollevamento forzato in corsa, il ferro dell'anima della sella esce dalla sua sede).




Non mi rimane altro che ritornare al negozio con sella e morsetto spanato per farmeli cambiare. Questa volta uso la mia bicicletta che è tornata come nuova e mi porto la sella nello zaino (per scrupolo mi porto dietro anche la garanzia). Sapete cosa è successo? Mi hanno sostituito la sella e il morsetto GRATIS, senza nemmeno vedere la bicicletta. Non me lo aspettavo davvero, anche perché mi sembrava un intervento fuori garanzia... ma invece... queste sono piccole cose che fanno pensare. E non c'è stato nemmeno il bisogno di chiedere... si sono semplicemente fidati senza nemmeno vedere la bicicletta... nel giro di una settimana due interventi ad entrambe le bici: costo complessivo 15 corone.

Faccio ancora fatica ad abituarmi a queste cose... ma piano piano capisco che è così che dovrebbero funzionare. Attento com'ero a convivere con le quotidiane fregature e con quella maledetta abitudine di cercare di fregare il prossimo, sento che il mio atteggiamento verso la società sta cambiando... esco dal negozio con il sorriso stampato sulla faccia, pedalo con il sole che scotta sulla fronte ed un venticello che mi solletica le gambe... e mi dico ancora una volta: "si Gabriele, hai fatto proprio la scelta giusta !".

![img](http://3.bp.blogspot.com/_DMCeUNlrHns/TD32o6iUoWI/AAAAAAAABG8/USeBYztyLIg/s320/Flinta.gif)

*[original article](http://onewaytosweden.blogspot.it/2010/07/garanzie-e-dintorni.html)*


##Visite e incontri
Qualcuno si chiederà che fine abbiamo fatto, il blog fermo da una settimana... La verità è che ultimamente gli impegni si sono susseguiti a ritmo talmente serrato che abbiamo fatto fatica a starci dietro ! Altro che vacanza... ma gli eventi della settimana sono stati talmente positivi e pieni di emozioni che arrivare stanchini al lunedì è stato anche piacevole.

Questi "eventi" sono consistiti in visite di parenti e amici - e conseguenti giri di qua e di là per la nostra bella regione, in parte per far conoscere un po' più di Svezia e non solo Norrköping, in parte per godere all'aria aperta delle temperature mediterranee che ci giungono come un regalo in questo fantastico luglio. 

I primi ad arrivare, in ordine cronologico, sono stati i genitori di Gabriele, a metà della settimana scorsa. Non è la prima volta per loro, qui al nord, ma ora abbiamo avuto modo anche di far loro conoscere i nostri amici qui, di mostrar loro il nostro terreno appena acquistato e di farli partecipi delle nostre future scelte logistiche/abitative. Il loro giudizio finale - dopo un anno di permanenza per noi in Svezia - sembra finora positivo, anche se si può sempre cogliere nelle loro parole una punta di amarezza per la nostra forzata lontananza dall'Italia. Ma il confronto con i nostri amici e i racconti (non solo nostri) sul lavoro e sulla vita in generale qui li hanno ormai convinti che questa scelta alla fine è stata per noi felice. 

Il sabato invece abbiamo avuto l'attesa visita di un'allegrissima famigliola lombarda: una bomba atomica di simpatia ed energia che ci ha fatto trascorrere un bellissimo fine-settimana. 

Con loro, e con i nostri amici friulani neo-trasferiti a Norrköping, abbiamo approfittato anche della domenica per un giro a Vadstena... quale miglior modo per combinare una bella giornata di sole con un po' di relax al lago e una visita "culturale" ad una località storica ?!? 

E per finire, la domenica sera, ancora una visita da parte di una coppia siciliana, neotrasferita a Stoccolma da qualche mese, e ancora un'occasione per scambiarci racconti di esperienze italiane e svedesi. 

Insomma, avere un blog (eh sì, perché tutti questi contatti sono iniziati proprio da qui !) non è solo scrivere di noi e della Svezia. E' anche fare nuove conoscenze e dobbiamo dire che tutti coloro che sono venuti a trovarci - nessuno escluso - si sono rivelati persone interessanti, mai banali. E' possibile che questo "feeling" si venga a creare proprio in virtù della condivisione di un certo stile di vita, dell'interesse per i Paesi nordici, dell'ambizione di trovare "qualcosa di diverso e migliore": è interessante comunque notare che dalla Lombardia alla Sicilia, dal Veneto al Friuli all'Emilia Romagna i pensieri, le speranze, i timori, le riflessioni sono esattamente gli stessi, seppur declinati con accenti diversi e corredati da esperienze di vita e situazioni familiari/lavorative le più disparate. 

Quindi un grazie di cuore a tutti coloro che hanno voluto farci visita, e che lo vorranno fare in futuro: siete una continua fonte di ispirazione e di incoraggiamento e la vostra amicizia per noi è preziosa. Buona avventura a voi !

*[original article](http://onewaytosweden.blogspot.it/2010/07/visite-e-incontri.html)*


##Come saltare la fila...
Qualche giorno fa abbiamo letto su un quotidiano una notizia che ci ha fatto capire che avevamo fatto la cosa giusta con la casa. Ma andiamo con ordine. Tutti sapete che verso la fine dell'anno scorso avevamo iniziato a guardarci intorno in relazione all'argomento casa ed avevamo anche provato a cercare informazioni in relazione ai terreni disponibili in città. Ci sono in pratica due possibilità.

La prima opzione quando si desidera acquistare una casa è quella di comprarla usata, mentre la seconda è quella di costruirla nuova. Ma per costruire una casa occorre conoscere le aree dove sono disponibili dei terreni edificabili e le zone dove il piano-regolatore della città prevede nel futuro le nuove lottizzazioni.

La prima opzione quando si desidera acquistare una casa è quella di comprarla usata, mentre la seconda è quella di costruirla nuova. Ma per costruire una casa occorre conoscere le aree dove sono disponibili dei terreni edificabili e le zone dove il piano-regolatore della città prevede nel futuro le nuove lottizzazioni.

Cercando nel sito web del comune di Norrköping eravamo giunti a scoprire due cose importanti. Primo: le lottizzazioni in città si contano sulla punta di un paio di dita mentre sono più numerose nei paesi vicini alla città ma che ricadono comunque all'interno dei confini comunali. Secondo: l'esistenza della "coda".La coda, o come si chiama qui tomtkö, consiste nel fatto che se qualcuno vuole edificare su un terreno di proprietà del comune deve mettersi in fila ed attendere il proprio turno.

Fatti due conti, vista la disponibilità di terreni e valutata la lunghezza della cosa che a fine 2010 ammontava a circa 700 persone, avevamo a suo tempo deciso di abbandonare questa via. Come sapete poi girovagando per la città alla ricerca della "casa perfetta" ci siamo imbattuti in una nuova lottizzazione non di proprietà del comune bensì di un'impresa di costruzione che vendeva direttamente e dalla quale alla fine abbiamo acquistato il nostro terreno.Così l'altro giorno quando abbiamo visto sul giornale che la coda adesso è arrivata a più di 800 persone con una consegna di nuovi terreni che ammonta ad una manciata di unità per quest'anno, ci siamo fregati le mani contenti di aver fatto la scelta più giusta.Questa cosa della coda è qualcosa di molto particolare... quando i terreni diventano disponibili il comune chiama i primi in lista che hanno a disposizione qualche giorno per rispondere si o no e poi si scorre la lista.  Nel frattempo il nostro terreno ha iniziato ad essere lavorato. O meglio è stato spianato. Lo scorso weekend in occasione di una visita-pellegrinaggio al terreno abbiamo avuto anche il piacere di conoscere i nostri futuri vicini. Mentre eravamo lì che contemplavamo il quartierino e provavamo a prendere le misure ad occhio di dove sarebbe posizionata la casa sul terreno, si è fatta avanti una signora abbronzata dalla casa adiacente che subito è stata poi seguita dal marito: una coppia svedese che ha lavorato per quasi 15 anni in Lussemburgo e che ora è ritornata a vivere in Svezia con al seguito due bambini piccoli. Una coppia gentilissima che conosce anche qualche parola di italiano e che ci ha già invitato a prendere un caffè da loro e a vedere la loro casa. Ulteriore dimostrazione del calore e dell'accoglienza di questi svedesi...




Cercando nel sito web del comune di Norrköping eravamo giunti a scoprire due cose importanti. Primo: le lottizzazioni in città si contano sulla punta di un paio di dita mentre sono più numerose nei paesi vicini alla città ma che ricadono comunque all'interno dei confini comunali. Secondo: l'esistenza della "coda".

La coda, o come si chiama qui tomtkö, consiste nel fatto che se qualcuno vuole edificare su un terreno di proprietà del comune deve mettersi in fila ed attendere il proprio turno.







Fatti due conti, vista la disponibilità di terreni e valutata la lunghezza della cosa che a fine 2010 ammontava a circa 700 persone, avevamo a suo tempo deciso di abbandonare questa via. Come sapete poi girovagando per la città alla ricerca della "casa perfetta" ci siamo imbattuti in una nuova lottizzazione non di proprietà del comune bensì di un'impresa di costruzione che vendeva direttamente e dalla quale alla fine abbiamo acquistato il nostro terreno.

Così l'altro giorno quando abbiamo visto sul giornale che la coda adesso è arrivata a più di 800 persone con una consegna di nuovi terreni che ammonta ad una manciata di unità per quest'anno, ci siamo fregati le mani contenti di aver fatto la scelta più giusta.

Questa cosa della coda è qualcosa di molto particolare... quando i terreni diventano disponibili il comune chiama i primi in lista che hanno a disposizione qualche giorno per rispondere si o no e poi si scorre la lista.  

Nel frattempo il nostro terreno ha iniziato ad essere lavorato. O meglio è stato spianato. Lo scorso weekend in occasione di una visita-pellegrinaggio al terreno abbiamo avuto anche il piacere di conoscere i nostri futuri vicini. Mentre eravamo lì che contemplavamo il quartierino e provavamo a prendere le misure ad occhio di dove sarebbe posizionata la casa sul terreno, si è fatta avanti una signora abbronzata dalla casa adiacente che subito è stata poi seguita dal marito: una coppia svedese che ha lavorato per quasi 15 anni in Lussemburgo e che ora è ritornata a vivere in Svezia con al seguito due bambini piccoli. Una coppia gentilissima che conosce anche qualche parola di italiano e che ci ha già invitato a prendere un caffè da loro e a vedere la loro casa. Ulteriore dimostrazione del calore e dell'accoglienza di questi svedesi...










![img](http://2.bp.blogspot.com/_DMCeUNlrHns/TEhz6E-nbeI/AAAAAAAABHM/-2uJjVDfEw4/s320/20100722_tomko.jpg)

![img](http://4.bp.blogspot.com/_DMCeUNlrHns/TEh0fLlRxjI/AAAAAAAABHc/zW7bcw07b1o/s320/20100722_terreno.jpg)

![img](http://2.bp.blogspot.com/_DMCeUNlrHns/TEh0FWkue7I/AAAAAAAABHU/nfgZZjh-1E4/s320/20100722_casa.jpg)

*[original article](http://onewaytosweden.blogspot.it/2010/07/come-saltare-la-fila.html)*


##Una Natura "lagom"
Ieri sera tramite qualche telefonata e sms da amici/vicini di casa in Italia siamo venuti a sapere che un violento temporale abbattutisi nella zona delle Terme Euganee (dove noi abbiamo abitato per lungo tempo) nel pomeriggio aveva provocato ingenti danni con la caduta di moltissimi alberi proprio nel nostro paese di Montegrotto Terme. Fortunatamente i nostri amici non hanno subito danni in casa ma il paese è tutto sotto sopra con i vigili dei fuoco e la protezione civile al lavoro per cercare di riportare alla normalità gli effetti del vento. Purtroppo però la zona è abbastanza solita a fenomeni di una certa violenza d'estate.

Questo fatto mi ha fatto tornare in mente una riflessione che avevo fatto a suo tempo sui fenomeni naturali in Svezia. La Svezia da punto da questo punto di vista secondo me rispecchia un po' il carattere e la società svedese. Mi spiego. Premetto che le generalizzazioni vanno prese con le pinze tuttavia mi sento di dire che una delle caratteristiche degli svedesi è ben rappresentata dalla parolina magica "lagom". Nè troppo, nè troppo poco, il giusto. E così come nella società non ci sono grandissime differenze in media (non ci sono troppi ricchi né troppi poveri, ma tutti stanno più o meno bene) anche la Natura sembra adeguarsi.

Abituato agli eventi naturali di un'Italia che geograficamente è sottoposta a stress di diverso e continuo genere, la Natura da queste parti sembra non arrabbiarsi mai. Il tempo atmosferico non è mai troppo estremo, i temporali raramente producono grandine e quando lo fanno sono chicchi piccoli (non i limoni che cadono dai cieli nostrani) e l'intensità dei fenomeni collegati non è mai così severa. I fiumi possono gonfiarsi se piove ma gli allagamenti e gli straripamenti non sono poi così frequenti. Tuttavia la quantità di pioggia che cade in un anno qui a Norrköping è pari solo ad un terzo di quella che cade a Padova. Il caldo afoso non è mai un problema mentre il freddo può esserlo ma le case sono talmente calde che basta coprirsi a dovere quando si esce. Il ghiaccio può invece dare fastidio sulle strade e sui marciapiedi ma si cerca di fare di tutto per limitare i disagi. Inoltre in Svezia non ci sono né vulcani attivi né cicloni tropicali ed i terremoti sono rari. Uno dei più forti terremoti degli ultimi 100 anni si è registrato nel 2008 con epicentro nella zona di Malmö ed ha avuto un'intensità 4.7 della scala Richter.

Penso che quando si sceglie di cambiare aria ed andare a vivere in un altro paese, magari dall'altro capo del mondo, questi fattori vadano presi in considerazione. Mi ricordo che tanti mesi fa, quando avevamo iniziato a rivolgere il nostro sguardo all'estero, eravamo quasi giunti a il grande salto per trasferirsi a Dubai negli Emirati Arabi Uniti... ma proprio la questione meteorologica è stata uno dei fattori che ci ha fatto desistere da quella scelta (come avrebbero fatto i bambini a vivere tutta l'estate nell'aria condizionata?).

La scelta quindi di vivere in un paese o in un altro è molto personale, lo abbiamo detto mille volte; a qualcuno può piacere una vita che scorre tranquilla, mentre qualcuno invece non può fare a meno dell'adrenalina quotidiana che solo una grande città o una Natura vivace può dare. E' sempre questione di gusti.

![img](http://3.bp.blogspot.com/_DMCeUNlrHns/TEsjwS9o73I/AAAAAAAABHs/_hwWnPZUS80/s320/MapSweden.jpg)

![img](http://1.bp.blogspot.com/_DMCeUNlrHns/TEsjm76QbKI/AAAAAAAABHk/r-hW-HaKVQE/s400/naturalhazards.jpg)

*[original article](http://onewaytosweden.blogspot.it/2010/07/una-natura-lagom.html)*


##Di famiglie e dintorni...
Una delle colleghe al lavoro è a casa da un paio di settimane, non perché stia male ma perché in maternità. Da giorni attendiamo la notizia della nascita del pupo (o pupa), e oggi ho dato un'occhiata anche al sito internet del quotidiano locale per vedere se ci fosse qualche novità. E' infatti usanza qui spedire al giornale, per pubblicarla, la foto dei "nuovi arrivi", a volte da soli, a volte insieme ai genitori e ai fratelli/sorelle. Ecco qui un esempio. Non notate qualcosa di particolare ? Qui non è inusuale avere una famiglia numerosa, e avere figli anche in giovane età (mi riferisco a persone di età inferiore a 25 anni). Avere un figlio non significa per una donna la fine della vita lavorativa, e nemmeno il mobbing. E avere un figlio durante gli studi, per es. universitari, non significa una carriera stroncata. La Svezia non sarà un Paese perfetto, ma su questo punto non credo ci sia da eccepire. Per chi fosse curioso di sapere come funziona qui, ecco un link in inglese (ma ovviamente c'è anche la versione originale svedese) al sito della Försäkringskassan, l'ente di previdenza svedese che tra l'altro si occupa della gestione dei benefit parentali.

*[original article](http://onewaytosweden.blogspot.it/2010/07/di-famiglie-e-dintorni.html)*


##Connessione internet e dintorni
Parliamo di internet e della nostra esperienza relativa alla banda larga in Svezia. Le informazioni riguardano ovviamente il collegamento che abbiamo è relativa nell'appartamento dove viviamo in città. E' importante specificare che  l'appartamento è di proprietà di un'agenzia comunale e che tutti i contratti delle utenze sono quindi "guidati", significa che la tv via cavo arriva da un provider specifico e il telefono/internet pure.

Nel nostro caso noi abbiamo optato per la telefonia di tipo VOIP e una connessione ADSL di tipo flat e la spesa è di poco superiore ai 30 euro mensili.  La velocità? Vi dico solo che il tipo di contratto si chiama Bredband 100 ed equivale a 60-100Mbit/s. 

Cosa significa in pratica? Ho cercato in rete un qualsiasi misuratore di velocità di banda ed ho provato a fare un test. Il primo che ho trovato si chiama My-Speedtest.com ed i risultati del test effettuato in giorno lavorativo e in mattinata (pieno orario d'ufficio) sono stati i seguenti:

- velocità di download: 17313 kbps (2164.1 KB/sec)

- velocità di upload: 14249 kbps (1781.1 KB/sec)










A parte i risultati del test che mi sembrano comunque buoni, quello che vale poi è l'esperienza quotidiana. Per quanto riguarda il VOIP con un telefono senza fili che ci siamo portati dietro dall'Italia abbiamo riscontrato alcune volte dei problemi di chiarezza del suono nelle telefonate sia in città sia verso l'Italia. La conversazione va a micro scatti ed a volte non è sempre semplice comprendere bene tutte le parole.

Per quanto riguarda invece la connessione internet il nostro giudizio non può essere che ottimo. Durante un anno abbiamo avuto un disservizio di tre ore in una sola mattinata. La velocità di navigazione è sempre elevata, non c'è mai da aspettare un attimo per la visione di video ad esempio da YouTube o altre sorgenti. Spesso ci ritroviamo a navigare contemporaneamente io e Silvia ed ad usare anche Skype per telefonare in Italia e la banda non ne risente per nulla. 

Per chi ha più confidenza con i dettagli tecnici c'è da dire che il router che ci hanno consegnato a casa purtroppo è abbastanza blindato e così se si vuole personalizzare la rete domestica al meglio si deve utilizzare un apparecchio di proprietà.

Questo è quello che succede qui da noi con il nostro provider. In altre zone della città so per certo che c'è la fibra ottica ed un altro provider che sulla fibra porta a casa anche tutti i canali della tv via cavo (per intenderci l'analogo dei canali della tv via satellite in Italia). L'unica cosa è che i canali HD (alta definizione) per il momento non ci sono sulla fibra. Ma a giudicare da quello che scrivono sul loro sito web (la banda della fibra potrebbe passare in futuro dagli attuali 100MBit/sec ai 1000 MBit/sec) e dai rumors che si leggono sui forum l'HD sulla fibra è una questione di mesi ormai...
Qualche giorno fa invece siamo stati a casa di Michele e Tiziana (la famiglia friulana) ed abbiamo constatato che nel loro appartamento c'è la possibilità di collegarsi via cavo con sette diversi provider ! Questo significa prendere un cavo di rete, attaccarlo alla presa sul muro, collegarci il pc, scegliere il provider da una pagina web che si carica in automatico non appena si lancio il browser, sottoscrivere un abbonamento, attendere 10 minuti e navigare. Qualche giorno dopo arriva la fattura da pagare ma intanto si è online nel giro di dieci minuti, proprio una bella comodità.

Ovviamente ci sono offerte differenti in base alle prestazioni che si desiderano e al proprio budget di spesa. Per quello che riguarda il contratto c'è da dire che in caso di disdetta bastano 3 mesi di preavviso e ciò non comporta nessun costo. 

![img](http://3.bp.blogspot.com/_DMCeUNlrHns/TEbtIn4EobI/AAAAAAAABHE/VkNmbNJxBUo/s320/100721_test.jpg)

*[original article](http://onewaytosweden.blogspot.it/2010/07/connessione-internet-e-dintorni.html)*


##A Kiruna
Con il 1° agosto è arrivato finalmente il momento delle sospirate vacanze. Non che prima non ne avessi fatte, visto che tra giugno e luglio sono stata in Dalarna e poi direttamente in Italia per una breve visita. Ma queste vacanze - quelle di agosto - sono 3 settimane che rappresentano il coronamento di un piccolo sogno nato circa 9 mesi fa in una tiepida serata novembrina dall'altra parte dell'oceano Atlantico, non lontano da Cape Canaveral. Proprio allora, sull'onda del rinnovato entusiasmo per gli studi dello spazio, decidevamo di informarci su eventuali corsi relativi all'argomento e - cercando cercando - trovavamo su internet informazioni relative ad un corso "singolo" all'università di Umeå - sede staccata di Kiruna. 

Ebbene, dopo parecchi mesi di scartoffie, test di lingua e paziente attesa, ecco arrivato il grande giorno: bus da Norrköping a Stoccolma, treno fino ad Arlanda, volo fino a Kiruna e finalmente sono qui ! Purtroppo da sola, visto che Gabriele mi potrà raggiungere, per questioni di lavoro, solo il 13 agosto. 

Arrivata appena un'ora fa, ho appena fatto in tempo a dare uno sguardo all'aeroporto (microscopico) e al paesaggio che si vede nel tragitto in bus di linea dall'aeroporto al centro città. Insomma, non molto ancora, ma tra un po' uscirò per un giretto perlustrativo. Per adesso posso dire che il paesaggio è molto alberato, più ondulato rispetto all'Östergötland, ci sono molti specchi d'acqua e la città è circondata da colline. Ovviamente si nota la bassa densità abitativa, ma questo è abbastanza ovvio.




La prima notte in città la passerò allo Scandic Ferrum (molto carino, devo dire, e inaspettatamente pieno di gente). Da domani invece si trasloca, perchè da bravi universitari (anche se in età un po' avanzata) abbiamo avuto la possibilità di affittare un appartamento per studenti: un bilocale arredato di 35 m2, di proprietà del comune e situato in una residenza universitaria. Domani mattina, prima dell'inizio delle lezioni, vado a ritirarne le chiavi: sono proprio curiosa di vedere come sarà. 

Per il resto, ho il vago sospetto che anagraficamente sarò la più "anziana"del corso (almeno fino a quando arriverà Gabriele !) ma d'altra parte vecchio è solo chi smette di stupirsi delle cose che lo circondano, di imparare e di sognare, o no ? :-)

![img](http://4.bp.blogspot.com/_bRAFJVmBu9U/TFWwzJygcgI/AAAAAAAAARk/5WoF93xyPN4/s320/Kiruna.jpg)

*[original article](http://onewaytosweden.blogspot.it/2010/08/kiruna.html)*


##Inizio corso
Giornata piena oggi: sveglia di buon'ora per fare colazione, reimpacchettare la valigia, andare all'agenzia immobiliare a ritirare le chiavi dell'appartamento e prendere il bus per l'IRF (Istituto di fisica dello spazio) che si trova ad una ventina di minuti di strada da Kiruna. Già lì ho avuto modo di dare una prima occhiata ai nuovi compagni di corso (abbastanza prevedibilmente eravamo noi gli unici sul bus per Jukkasjärvi): suppergiù una trentina, di età approssimativamente tra i 20 e i 25, con predominanza maschile. All'IRF per prima cosa ci aspettava la registrazione al corso e qualche informazione generale sul programma, il tour dell'istituto per poi procedere con pranzo e prima lezione nel pomeriggio. Il tutto non prima di fare le presentazioni ufficiali: ognuno ha dovuto spendere qualche parola su di sè, e così si è scoperto che in tutto siamo di 12 nazionalità diverse (inglese, tedesca, portoghese, belga, olandese, danese, russa, svedese, italiana, giordana, finlandese, indiana - in ordine di prevalenza; di italiana ci sono solo io) e che la stragrande maggioranza dei partecipanti (a parte 3 eccezioni) è rappresentata da studenti di ingegneria aerospaziale (tra le eccezioni una studentessa di informatica, la sottoscritta e una laureata in chimica). Un'altra bella sorpresa è stata scoprire che c'era qualcuno che mi sorpassava abbondantemente in età (una signora - la laureata in chimica - alle soglie della pensione !). Insomma un bel gruppo, che ha iniziato subito a socializzare già nella pausa pranzo, per concludere poi la giornata con un bel bowling in compagnia (organizzato e pagato dall'università !!). 

Ora finalmente, appena tornata a casa, ho finalmente tempo di dare un'occhiata all'appartamento: piano terra con terrazzo, posizione su una collina con vista sulla parte est della città. Equipaggiato con tutto il necessario, pulito, tranquillo (almeno finora), a 15 minuti a piedi dalla stazione dell'autobus e con il supermarket a 5 minuti. Insomma devo dire che ci è andata molto bene anche questa volta :-)

Avrei voluto postare anche delle foto (di interni ed esterni) ma purtroppo per problemi tecnici devo rimandare a tra qualche giorno... ma a presto per gli aggiornamenti !

*[original article](http://onewaytosweden.blogspot.it/2010/08/inizio-corso.html)*


##Il ritorno del verde
Questa mattina alle 5.45, come spesso accade in quest’estate lavorativa (c'è sempre chi lavoro quando tutti gli altri sono in ferie...), ho percorso con la mia bicicletta quei dieci minuti di strada e tre chilometri che separano il nostro appartamento dal SMHI. Da qualche mattina ho iniziato nuovamente ad indossare quello che in Svezia è per me l’indumento piú indossato. Una giacca anti-pioggia ed anti-vento con interno in pile leggero. Luglio é alle spalle, un luglio che é stato spettacolare, con giornate di sole pieno e temperature che al mattino alle 6 ti permettevano di andare in bici in maniche corte. Ma adesso siamo in agosto ed una serie infinita di basse pressioni in risalita dalla Polonia continuano a portare qualche giornata di pioggia, un bel vento a volte ma soprattutto hanno abbassato le temperature sotto i 25C. In settimana ci sarà una tregua con un paio di giornate di sole ma il termometro non salirà sopra la soglia dei 23-24 da queste parti. Silvia lassú nel grande nord arriverà ad appena 20C.

Ma non é il tempo che mi sorprende, ma come la natura invece grazie alle ultime giornate di pioggia sia tornata "normale". Ebbene si, tante giornate di sole a luglio avevano inevitabilmente fatto comparire diverse ed estese macchie gialle nei prati che avevano perso il loro cangiante colore verde. In queste mattine durante le quali percorro in solitudine le strade della città, ho finalmente rivisto nei prati d’erba quel magnifico verde a cui l’anno scorso mi ero abituato. E pensare che qualche settimana fa avevo persino iniziato a riflettere sull’opportunitá o meno di mettere un impianto di irrigazione nel futuro giardino di casa !

Ma non c’é solo l’erba a sorprendermi al mattino. Ogni giorno ormai ho i miei amici che indaffarati nella colazione del mattino con l’erbetta fresca al mio passaggio alzano la testa e quasi sembrano riconoscermi. Sono le lepri, che vedo sempre piú numerose, questa mattina addirittura quattro, di cui tre in un simpatico quadretto famigliare. Ma non si limitano a frequentare i parchi e i prati un po’ ai margini della cittá (come quelli del SMHI) ma girovagano indisturbato anche dentro il centro città. Al mattino presto o alla sera verso il tramonto, spuntano da sotto le siepi e curiose se ne vanno in giro saltellando da un prato all’altro.
Guardate cosa ieri mattina ho filmato dal terrazzo di casa, per dieci minuti buoni non ha fatto altro che lavarsi accuratamente e poi fare colazione...

*[original article](http://onewaytosweden.blogspot.it/2010/08/il-ritorno-del-verde.html)*


##Semipanico polare
Ecco lo sapevo. Ho finito il liceo da "soli" 13 anni e, nonostante olimpiadi di matematica chimica e fisica ai tempi che furono, mi sono dimenticata già tutto di scienza e dintorni (non che quella medica non sia una scienza, ma...). Puff, vuoto totale. 

A parte il primo giorno introduttivo, come avrete capito oggi si è cominciato a fare davvero qualcosa al corso. Ops, non mi aspettavo che fosse così tosto. Abbiamo già una caterva di esercizi di calcolo da fare a casa su orbite di satelliti, forze di attrazione gravitazionale, nonchè il progetto pratico che consiste nella costruzione di un razzo che poi verrà lanciato tra 10 giorni. Il problema con questo progetto consiste nel progettare l'oggetto il più accuratamente possibile in modo che finisca in aria e non finisca a terra con traiettoria obliqua (ovvero bilanciando esattamente tra di loro centro di gravità e centro di pressione), e calcolare, in base alle dimensioni del razzo, al peso, al tipo e quantità di combustibile, l'altezza che si prevede di raggiungere (dovrebbe aggirarsi intorno ai 50-200 m) la quale a sua volta dipende dalla densità (e quindi resistenza) dell'aria e da tutta una serie di altri parametri. Ok. Se il razzo vola dritto e l'altezza stimata è vicina a quella calcolata, si passa la prova ovvero 1/3 dell'esame finale. Per fortuna che la cosa si fa in coppia, e la mia "compagna" (presumibilmente anglo-pakistana con tanto di velo nero e intabarrata dalla testa ai piedi, ma che è tosta più di quindici norrlandesi maschi messi assieme) ha fatto il primo anno di ingegeria aerospaziale, e almeno con integrali e derivate se la dovrebbe cavare. Da stasera si studia, quindi. E anche domani sera, mercoledì-giovedì-venerdì-sabato-domenica. Aiuto. 

Per il resto, passando alle "amenità" kirunensi, oggi siamo andati a far visita al centro studi della città, ovvero una biblioteca-sala studio gigante con tanto di laboratori informatici, sale da videoconferenza e collegamenti multimediali di vario tipo, dove avremo accesso 24/7 per tutta la nostra permanenza qui. I norrlandesi-circolopolariani saranno pure dispersi nel posto meno popolato d'Europa, ma le possibilità per studiare (anche con corsi universitari a distanza) non se le fanno mancare. 

Domani invece tocca la visita - gratuita - alla miniera. Seguiranno, appena possibile, foto ed altre amenità. Stasera è prevista anche un'aurora boreale da queste parti. Vedremo se il cielo sarà abbastanza sereno da permettere di vederla e soprattutto se ce la farò a stare sveglia... 

*[original article](http://onewaytosweden.blogspot.it/2010/08/semipanico-polare.html)*


##Attività ludiche
Dopo una giornata tosta come quella di ieri, ci voleva un po’ di relax e di sano divertimento… Il programma di oggi prevedeva in mattinata la visita alla miniera di magnetite di Kiruna, che già ben si vede, nella sua parte all'aperto, già dal centro storico della città. E non solo si vede, ma anche si “sente”: ogni notte all’1:30 è il momento dell’esplosione delle cariche sotterranee per l’apertura di nuove gallerie, e stanotte non pochi tra quanti abitano nello studentato in centro si sono svegliati per le vibrazioni (loro pensavano ad un terremoto, e invece…). Ma fossero solo le vibrazioni a costituire un problema…? Come qualcuno ben sa, tanto si è scavato sotto al centro città che il terreno sta cedendo e nel prossimo autunno si deciderà dove spostare l’intera città prima che finisca nelle viscere della terra.




Insomma: stamattina visita alla miniera, che è la più profonda della Svezia e una delle più profonde al mondo: solo noi, da semplici “turisti”, siamo scesi fino a circa 540 m di profondità, ma gli scavi stanno procedendo per raggiungere, almeno preliminarmente, una profondità di 2000 m. La foto a sinistra ritrae un’incisione con uno schema della miniera, in cui le ultime espansioni verso il basso non sono ancora state raffigurate. Per fortuna dei lavoratori, ormai tutti gli scavi e la raccolta del materiale sono automatizzati e comandati da remoto, e ormai le condizioni di lavoro non sono più disumane come un tempo (a 775 m c’è anche un ristorante !), ma fa ancora una certa impressione pensare che ogni giorno circa 900 "minatori" scendono a quelle profondità per restarci tutto il giorno (e poi risalire per non vedere nemmeno la luce del sole – d’inverno !). 




Nel pomeriggio invece ci aspettava un’attività molto attesa, ovvero l’inizio del laboratorio di costruzione del nostro razzo. A partire da un kit contenente tutto il necessario (acquistabile da chiunque per circa 10 euro su internet – qui gentilmente fornito dalla casa), eccoci all’opera nel montaggio:



Sembrerebbe un gioco da bambini – e infatti lo potrebbe anche essere. La difficoltà sta tutta nel rendere il prodotto finale ben funzionante. Nel nostro caso, nonostante avessimo applicato alla lettera tutte le istruzioni, il bilanciamento è risultato cosa molto difficile da ottenere e ha richiesto notevoli sforzi immaginativi per risolvere il problema. Alla fine, per rendere più pesante il “naso” della nostra creatura, l’abbiamo riempito di pellets di magnetite di cui ci avevano fatto gentile omaggio alla miniera: quale migliore combinazione delle due attività odierne ?

Il nostro team si è rivelato ottimo e affiatato, ed ecco il prodotto finito e verniciato: a domani per i test di stabilità, le misurazioni finali e l'inizio dei nostri calcoli su altezza massima prevista.







![img](http://1.bp.blogspot.com/_bRAFJVmBu9U/TFmh-k03xkI/AAAAAAAAAR8/cqQ-MJFh3wU/s320/IMG_6675.JPG)

![img](http://3.bp.blogspot.com/_bRAFJVmBu9U/TFmiTqzZhOI/AAAAAAAAASE/FwmkrR_oiW0/s320/IMG_6692.JPG)

![img](http://3.bp.blogspot.com/_bRAFJVmBu9U/TFmibQQeC5I/AAAAAAAAASM/vpQL_mLVq2A/s320/IMG_6693.JPG)

![img](http://1.bp.blogspot.com/_bRAFJVmBu9U/TFmitbswEQI/AAAAAAAAASU/2oiSnPvA6ck/s320/IMG_6697.JPG)

*[original article](http://onewaytosweden.blogspot.it/2010/08/attivita-ludiche.html)*


##Un po' di foto...
![img](http://3.bp.blogspot.com/_bRAFJVmBu9U/TFrenOJ2luI/AAAAAAAAASc/QllU8Vm7Bok/s320/IMG_6669.JPG)

![img](http://4.bp.blogspot.com/_bRAFJVmBu9U/TFre1X6K6OI/AAAAAAAAASk/2QB25u2TBFA/s320/IMG_6670.JPG)

![img](http://1.bp.blogspot.com/_bRAFJVmBu9U/TFrfJteK3kI/AAAAAAAAASs/aviLztYCjoQ/s320/IMG_6671.JPG)

![img](http://2.bp.blogspot.com/_bRAFJVmBu9U/TFrfjlIviRI/AAAAAAAAAS0/2BtlFdaU0oE/s320/IMG_6673.JPG)

![img](http://1.bp.blogspot.com/_bRAFJVmBu9U/TFrf-nCO9DI/AAAAAAAAAS8/_E6T7oeiUto/s320/IMG_6672.JPG)

*[original article](http://onewaytosweden.blogspot.it/2010/08/un-po-di-foto.html)*


##Flebile tentativo di aurora boreale
Da bravo astronomo non potevo lasciarmi scappare l'occasione. Da qualche settimana il Sole ha dato segni di risveglio e qualche macchia ha iniziato a comparire sulla superficie della nostra stella e con esse negli ultimi giorni si sono manifestati anche degli importanti getti di materia dalla corona solare. In parole povere questo significa la possibilità che delle tempeste magnetiche per il nostro pianeta. Nulla di catastrofico si intende, ma per noi che viviamo quassù ad alte latitudini questo fatto ha anche un risvolto molto interessante che si chiama "aurora boreale".

Le previsioni emesse dagli istituti di ricerca preposti al caso hanno innalzato i livelli di allerta per l'osservazione di questo fantastico fenomeno naturale. Il primo tentativo di osservazione purtroppo non ci è stato concesso visto che il cielo nella serata di martedì era completamente coperto qui a Norrköping. Ma l'aurora si è manifestata splendida fino in Danimarca. Ieri sera invece le previsioni meteo fatte direttamente dal sottoscritto davano discrete possibilità visto che il cielo sarebbe stato in prevalenza poco nuvoloso.

Così, dopo aver fatto qualche telefonata e spedito qualche sms, ci siamo organizzati per la serata di osservazione. Mi è sembrato di tornare indietro nel tempo quando più giovane passavo diverse ore di notte fuori all'aperto con il naso all'insù per osservare fenomeni celesti dei più svariati.

Dopo cena, preparata tutta l'attrezzatura e prescelto il luogo di osservazione (15-20 km fuori città in aperta campagna con vista libera a nord), alle 22.30 siamo usciti allo scoperto.
Nell'immagine qui sopra la previsione per la notte tra il 5-6 agosto.



Marco, Giulia e il piccolo Riccardo sono stati i fedelissimi di questa nuova avventura notturna. Rocky si è praticamente addormentato subito nel tragitto e ha dormito nel suo seggiolino in macchina per tutte le due ore che siamo rimasti in postazione. Per il resto noi dotati di sedie e qualche patatina per scacciare i morsi della fame notturna ci siamo armati di pazienza ed abbiamo atteso. Ogni tanto una "stella cadente" solcava la volta stellata (ci stiamo avvicinando al picco delle Perseidi) che però periodicamente si velava per la presenza di nuvole alte e sottili. Ad un certo punto, quando ormai la speranza ci stava per abbandonare, abbiamo avuto i nostri pochi minuti di eccitamento non appena dei flebili bagliori verdolini hanno iniziato a muoversi appena sopra l'orizzonte a nord. L'emozione è salita veloce ma altrettanto velocemente se ne è andata. Solo per pochissimi minuti, in un paio di occasioni distinte abbiamo potuto avere un piccolo assaggio di questo evanescente quanto meraviglioso fenomeno. Nessuna possibilità di scattare foto purtroppo. A mezzanotte e un quarto toglievamo purtroppo le tende.

Stamattina grazie alle notizie che viaggiano veloci sulla rete, ho scoperto che a Stoccolma si è vista alle 1.30 di notte mentre in Norvegia a nord di Oslo verso le 2 del mattino. Ecco una splendida fotografia scattata da Stoccolma da Peter Rosén mentre altri scatti si possono vedere qui su SpaceWeather.com.




Stanotte si ripete ma dovendomi alzare alle 5 domattina, la cosa diventa impossibile... magari però la sveglia all'una la metto lo stesso per alzarmi e  guardare fuori dalla finestra...

![img](http://3.bp.blogspot.com/_DMCeUNlrHns/TFrgRXWNE_I/AAAAAAAABH8/c1GTm0alcog/s320/20100805-previsioneaurora.png)

![img](http://2.bp.blogspot.com/_DMCeUNlrHns/TFrd_8_m2QI/AAAAAAAABH0/DGOPfJIo_Zk/s320/20100804_aurora1.jpg)

*[original article](http://onewaytosweden.blogspot.it/2010/08/flebile-tentativo-di-aurora-boreale.html)*


##Gita ad Abisko
Giunto il fine settimana, è arrivata anche l'ora di una gita fuori porta per approfittare del bel tempo e dei due giorni liberi da impegni scolastici. In un gruppetto di 10 persone siamo partiti stamattina di buon'ora dalla stazione ferroviaria di Kiruna in direzione "sempre più a nord", ovvero Abisko, micropaesello a pochi kilometri dal confine con la Norvegia. Scopo della gita: una passeggiata in compagnia con pranzo a picnic, per ammirare le montagne e i laghi della zona. Complice una meravigliosa giornata di sole con temperature oltre i 20 gradi, abbiamo instancabilmente camminato per ore attraverso boschi, costeggiando torrenti, per alcuni degli itinerari segnalati dalla cartina escursionistica della zona. Abbiamo avuto anche modo di sperimentare, nostro malgrado, una "deviazione" non voluta (ok... ci eravamo quasi persi...), inzuppandoci fino alle caviglie nell'attraversare le zone paludose e muschiose del sottobosco lappone dove crescono le bacche polari (in svedese hjortron, in inglese cloudberry), che tuttavia non abbiamo potuto nè vedere nè cogliere dal momento che la maturazione avviene verso la fine di agosto/tutto settembre. 

Questa zona della Svezia, di per sè molto poco abitata, è tuttavia importante meta turistica durante l'estate (ovviamente anche d'inverno per altri motivi - tra cui le aurore boreali e gli sport invernali), ed in questa stagione è specialmente gettonata dagli amanti del trekking e delle vacanze in totale libertà nella natura (molto comune è il campeggio libero, visto che la legge svedese lo permette praticamente ovunque). Inoltre, come da tradizione svedese diffusa anche nel resto dal Paese durante tutta l'estate, anche qui vengono organizzate gare podistiche, di corsa, di escursionismo, della durata anche di più giorni. E proprio in una di queste manifestazioni ci siamo imbattuti oggi, all'arrivo alla stazione turistica di Abisko (sede non solo dell'ufficio informazioni ma anche di un albergo e di un punto di ristoro): la FjällRäven classic, ovvero una competizione di più giorni su un percorso di 110 km. Proprio oggi abbiamo assistito all'arrivo degli stremati concorrenti, ed incredibile alle nostre orecchie è stato il tempo del primo arrivato: poco più di 14 ore ! 

Per quanto ci riguarda, ci siamo invece accontentati di qualcosa di molto meno estremo, ed eccoci qui per la meritata sosta al bordo di una spettacolare cascata immersa nel verde !




![img](http://4.bp.blogspot.com/_bRAFJVmBu9U/TF2oS7RhDKI/AAAAAAAAATI/ZS-cvb8KBlY/s200/cloudberries.jpg)

![img](http://1.bp.blogspot.com/_bRAFJVmBu9U/TF2pCyTu4eI/AAAAAAAAATQ/3aZAlYoQgkQ/s320/IMG_6712.JPG)

*[original article](http://onewaytosweden.blogspot.it/2010/08/gita-ad-abisko.html)*


##Festa serale sul lago e scorpacciata di kantarelli
Mentre Silvia si riempie i polmoni di aria pura, equazioni per lanciare i razzi e percorre in lungo e in largo Kiruna e dintorni, anche io ho il mio bel da fare per stare al passo con gli appuntamenti.

Eh si... il giro delle amicizie è in continua crescita e spesso si allarga proprio grazie a delle occasioni festaiole che non mancano mai di occupare qualche weekend. Ieri sera c'è stata una grande festa nella casa "spigolosa" di Marinella e Bengt sul lago Ensjön. I nostri amici Giovanni ed Alessandra dopo aver trascorso qualche giorno qui da noi si erano trasferiti nella bella casa sul lago dove assieme ad un altro amico comune vicentino ed attore di teatro molto conosciuto in patria (Pino) hanno provveduto a preparare tutto per la festa. Una trentina di persone e tante lingue: svedese, italiano, inglese, francese, spagnolo e un pizzico di finlandese.

Ognuno aveva il compito di portare qualcosa ed il sottoscritto si è cimentato nel solito cavallo di battaglia che piace tanto agli svedesi: il tiramisù fatto con gli ingredienti giusti. La serata è stata molto divertente tra simpatici giochi di gruppo, assaggi di tutti i tipi e chiacchiere varie.  Purtroppo il tempo non è stato dei migliori e la pioggia ci ha costretto a ritirarci prematuramente in casa. Ma la casa è grande e ancor più grande è l'ospitalità di Marinella e Benke sempre pronti ad aprire le porte del loro "regno incantato" a tutti gli amici. Tra le cose più divertenti ci sono state sicuramente le divagazioni sul tema linguistico attorno ad un tavolo tra italiani, un antiquario finlandese, un ingegnere giramondo di mamma francese ed una coppia cilena. E così tra una battuta ed un'altra siamo finiti a parlare delle terme romane; secondo l'antiquario dalla lunga barba bianca (troppo da ridere la sua pronuncia finlandese dell'italiano  "cucchiàino") i finlandesi, prima che i romani arrivassero in Finlandia e importassero le "bastu" ossia le saune e più in generale l'utilizzo dell'acqua per scopi di igiene personali, a suo dire erano parecchio sporchi e maleodoranti ! Ma i Romani quando sono arrivati in Finlandia? Forse sarà stato il mix di birra, vino, whisky...

Tuttavia la cosa che mi ha sorpreso più di tutto è stato il fatto che fuori dalla casa oltre alla mia macchina c'erano parcheggiate delle bici ! Ancora riesco a stupirmi di questi svedesi e del loro temperamento sportivo. Con la serata di ieri sera per la quale le previsioni davano pioggia a dirotto per tutta la serata e successiva notte, qualcuno era arrivato dalla città in bici (sette chilometri). Ma quando sono venuto a sapere che un signore di mezza età era arrivato da un posto sperduto nella campagna a diciotto chilometri di distanza a quel punto mi sono arreso. Come nulla fosse alle 23:30 con la pioggia che aveva dato una piccola tregua (da lì a dieci minuti ha poi ricominciato a scrosciare...) il signore ha inforcato la sua bici (devo dire molto professionale) ed ha iniziato il suo viaggio notturno nel buio più totale nei saliscendi tra la città ed i boschi... GULP !

Un'altra curiosità, che poi ha permesso di allungare la festa anche ad oggi a pranzo, è stato il racconto di una simpatica coppia svedese sulla sessantina che nel pomeriggio aveva raccolto una trentina di litri di funghi finferli ! E così ho scoperto che quando la quantità di funghi è moderata si una l'unità di misura dei litri (volume) mentre quando c'è abbondanza si passa ai chili (peso). Qualche anno fa avevano raccolto in una stagione 80 chili ! Io non ci posso credere. Fatto sta che oggi a pranzo abbiamo appunto continuato la festa con un invito a casa di questi signori che ci hanno preparato degli ottimi kantareller smörgåsar, larghe fette di pane sulle quali erano adagiate ingenti quantità di funghi preparati con un po' di cipolla e panna... SLURP !

*[original article](http://onewaytosweden.blogspot.it/2010/08/festa-serale-sul-lago-e-scorpacciata-di.html)*


##Non solo scienza...
Questa vacanza-studio in terra lappone, oltre ad avere uno scopo principale (il corso di studi spaziali) e uno scopo secondario (esplorazione della zona, anche in vista del prossimo viaggio invernale a caccia di aurore boreali), si sta rivelando interessante anche per i rapporti interpersonali e sta diventando spunto per qualche riflessione "antropologica". Ovvero: che cosa accomuna 35 persone che scelgono di fare questo corso ? E come socializzano tra di loro ? 

La risposta ovvia alla prima domanda sarebbe che la maggioranza dei partecipanti è rappresentata da studenti di ingegneria aerospaziale, i quali naturalmente sono interessati alla materia. Questa appunto è la riflessione più superficiale. Il corso in realtà (e grazie al cielo) è molto poco tecnico rispetto ad un qualsiasi corso di ingegneria o di fisica/meccanica del volo, ed in sé non dà "punti di vantaggio" per l'accesso ad eventuali altri corsi. 

La caratteristica comune di tutti i partecipanti è invece la curiosità, non solo nei confronti della materia principale, ma del "pacchetto-corso" in generale: curiosità di fare qualcosa che si discosti dal "solito" (insomma, 3 settimane nella Lapponia svedese non sono quanto di più comune ci sia per passare il mese di agosto), di saperne di più (oltre alle mere nozioni di fisica qui ne stiamo sentendo di tutti i colori, dalle aurore boreali, alla storia di Kiruna, e molto altro), di sentire più punti di vista (con più di 10 nazionalità diverse sarebbe strano il contrario), di sognare al di là di quella che è la realtà a portata di mano qui ed ora (e qui, l'argomento "esplorazione spaziale" lascia ampio spazio alla fantasia...). Insomma si tratta soprattutto di persone aperte e curiose, e in generale socievoli e predisposte al lavoro di gruppo. Eh sì, perché una parte della valutazione finale si baserà su un progetto di gruppo, e i gruppetti che si sono formati non sono assolutamente mononazionali.

E' poi interessante scoprire giorno per giorno queste persone attraverso le piccole cose, come per esempio i pranzi e le chiacchierate in comune: dal folto gruppo di portoghesi che la sera cucina delizie del palato e rallegra l'atmosfera con il calore mediterraneo, ai nordeuropei che non tengono molto in considerazione la questione culinaria - gli inglesi che già dal primo giorno hanno acquistato fish and chips surgelati a quintalate e subito sono stati attratti dall'offerta alcolica del Systembolaget, il pallidissimo finlandese che mangia unicamente (dal giorno in cui ha messo piede a Kiruna) fiskbullar in scatoletta che apre sempre con il coltellino svizzero appeso alla cintura e beve dalla borraccia anch'essa appesa alla cintura dall'altra parte, l'olandese che invece è abbonato - ogni santo giorno - al pane e Nutella per pranzo (!!!). 

E poi i meticolosi, silenziosi e riservati russi che cercano di spremere ogni goccia di scienza da questo corso sapendo che è per loro un'opportunità da cui trarre il massimo, l'indiano i cui ragionamenti sanno molto di spirituale e molto poco di pratico, gli organizzatissimi scandinavi con matlåda di ordinanza e incrollabile predilezione per il "möte" organizzativo preliminare a qualsiasi attività, e la mia ormai affiatatissima compagna di avventura velata che al di là di ogni possibile pregiudizio si è rivelata oltremodo piena di interessi ed iniziativa, lungimirante e di aperte vedute (alla faccia della questione religiosa...).




In ogni caso, al di là delle differenze ed abitudini nazionali, sono persone che pensano in modo aperto e positivo. E io che ero scettica temendo un'interminabile noia in compagnia di pischelli ventenni...

![img](http://3.bp.blogspot.com/_bRAFJVmBu9U/TGBGkrG2vPI/AAAAAAAAATg/l9tvaRmYG84/s320/apple.jpg)

*[original article](http://onewaytosweden.blogspot.it/2010/08/non-solo-scienza.html)*


##Anche per me sono arrivate le ferie !
Oggi è stato il mio ultimo giorno di lavoro prima di una meritata settimana di ferie ! Ebbene sì da quando ho iniziato a lavorare al SMHI verso la fine di aprile per me è stata "gavetta" possiamo pure dirlo. Sono l'ultimo arrivato nella squadra e come tale ho dovuto parare come si dice le chiappe a coloro che si sono potuti godere le ferie. Ma è giusto così in fondo. E devo sempre ricordarmi che mi hanno assunto a tempo indeterminato con un colloquio e non hanno nemmeno voluto vedere il mio certificato di laurea !  Ma non è stato per niente male quest'estate. Lavorare quando la maggior parte della gente è in ferie ha anche i suoi vantaggi... è stata una gavetta piacevole tutto sommato.

In questi tre mesi e mezzo di lavoro ho imparato un sacco di cose nuove e ho iniziato a muovere i primi passi in mondo che per me fino a qualche mese fa ero sconosciuto: le previsioni meteo nel settore della marina.

Grandi navi cargo, petroliere, navi container da "guidare" in giro per il globo sulle rotte oceaniche. Ma tanto da imparare anche nel "piccolo" della Scandinavia con le previsioni per tutte le compagnie di trasporto passeggeri e merci sul Baltico ed aree limitrofe.

Un mondo nuovo si è aperto ai miei occhi e soprattutto una prospettiva completamente differente sulle previsioni meteorologiche. Non vi dico che salto è stato dal fare le previsioni su una regione che fino ad un anno fa per me era grande, il Veneto, a ragionare adesso su un'intera area geografica, la Scandinavia, per non parlare poi di un intero oceano.







L'esperienza accumulata in tutti gli anni passati però mi ha facilitato il compito e parte dell'impegno è andato nell'imparare le procedure e nello scrivere correttamente in svedese. Non sapete con quanti nomi qui si possono chiamare tutti i tratti di mare che circondano la Scandinavia! Nomi che a volte non hanno niente a che fare con il corrispondente inglese... e poi adesso non ho nemmeno più paura a rispondere al telefono (cosa che temevo fino a qualche settimana fa) e riesco a cavarmela con le richieste che arrivano dall'altro capo del filo !

Ma è stata un'estate tosta, tra turni mattutini con sveglie alle cinque e qualche turno nel weekend. Ma ne sono estremamente entusiasta, il lavoro mi piace un sacco... ed oggi è arrivato anche per me il momento di dire: "Vi ses inte nästa vecka !"

Prima di chiudere baracca però ho avuto anche una bella soddisfazione: prima di pranzo il capo del capo, ritornato dalle ferie, è passato in sala operativa e si è fermato a parlare un po' con tutti per chiedere come è andata l'estate. Quasi tutti raccontavano delle loro ferie e quando è arrivato da me io ho esordito con un: "I morgon kommer semestern också for mig!" (Domani arrivano le ferie anche per me). Incredulo mi ha chiesto se avevo lavorato tutta l'estate e così non ho perso l'occasione per sottolineare che in certe giornate è stato impegnativo (tuttavia l'incremento di lavoro dovuto al continuo aumento del numero di viaggi transoceanici effettuati mensilmente non era di fatto prevedibile in questa misura così elevata). Lui si è scusato e mi ha detto che la prossima estate lo schema verrà senz'altro organizzato in maniera migliore. Dopo pranzo, ritornato in ufficio avevo la finestra aperta e mi è giunta la sua voce da sotto: era fuori dall'edificio che parlava con il capo-capo-capo proprio in relazione a questo. Questa cosa del capo che viene a sentire la voce dei "sottoposti" e "si mette in moto", mi ha fatto molto piacere e ti fa sentire ascoltato. Sono sicuro che non saranno tutte parole al vento.

Domani intanto si vola a Kiruna !

![img](http://2.bp.blogspot.com/_DMCeUNlrHns/TGQNZNk_xOI/AAAAAAAABIM/VCE3_nuR1hQ/s400/navi.jpg)

*[original article](http://onewaytosweden.blogspot.it/2010/08/anche-per-me-sono-arrivate-le-ferie.html)*


##Un "normale" inizio di vacanza
Sveglia alle 6… mmh… ma ieri non mi ero svegliato alle 5? Vabbè ma oggi è il primo giorno di vacanza ufficiale (cioè pagata dal datore di lavoro…) in Svezia. Che soddisfazione eh? Questi primi 5 giorni di ferie (poi ne ho altri 17 per il 2010) saranno dedicati al Grande nord, quello con la G maiuscola. E per raggiungerlo, oltre il Circolo Polare Artico, basta solo un’ora e mezza d’aereo da Stoccolma-Arlanda.

Le due ore che servono per andare da Norrköping ad Arlanda in auto scorrono tranquille finché non si arriva alla periferia della capitale; dopo aver passato il cartello di Södertälje il traffico si fa più disordinato, rumoroso, le corsie si stringono pure ed il verde dei prati e dei boschi lascia spazio ad industrie, fabbriche, condomini, strade, ferrovia, cartelloni pubblicitari… qualcuno addirittura azzarda una guida spericolata zigzagando tra le corsie ad una velocità doppia degli altri. Per mezz’ora, il tempo che serve per circumnavigare Stoccolma e riguadagnare il verde che sta a nord della città, non mi sento più a mio agio… troppo traffico, troppa confusione, si fa presto ad abituarsi ai ritmi di vita dell’Östergötland !

I novanta minuti di volo scorrono veloci e quando scendo al minuscolo aeroporto di Kiruna e mi guardo intorno capisco che c’è gente che è abituata a vivere ancora più in tranquillità di me. Di nastri distributori di bagagli qui ce n’è uno solo ed intanto che aspetto la mia valigia, mi sposto di dieci metri e noleggio l’auto prenotata via internet. Però invece della minimacchina prenotata mi viene consegnata una Ford Focus familiare ibrida (benzina+etanolo). Tempo zero sono già sulla strada per Esrange. Per chi non lo conosce si tratta del Centro Spaziale Svedese gestito dalla SSC (Swedish Space Corporation) dove la maggior parte delle attività consiste per ora nel lancio di razzi suborbitali e palloni di alta quota per ricerche nell’ambito dell’atmosfera e della micro-gravità.







Come se non fosse già abbastanza disabitato, il paesaggio verso il centro spaziale è in pratica un deserto verde. Dopo Jukkasjärvi, dove d’inverno sorge il famoso Ice Hotel, ci sono chilometri e chilometri di nulla. Alla fine una mega parabolona dell’ESA (Agenzia Spaziale Europea) che serve per controllare i satelliti polari, annuncia che si è quasi arrivati. Giusto in tempo per vedere l’operato di tutti gli studenti del corso prendere il volo. Eh sì… scendo dall’auto e corro incontro a Silvia che si sbraccia dal centro dell’immensa radura di lancio! 







E pensare che tre ore prima ero al gate 31 dell’aeroporto di Arlanda con gente “normale” che attendeva un volo qualsiasi ! Dopo tre ore mi sono ritrovato a lanciare razzetti in un centro spaziale al di là del Circolo Polare Artico. Che salto ragazzi…

Il resto è stato divertimento. Mi è sembrato di tornare al tempo dell’università (solo che noi ad Astronomia a Padova i razzi non li lanciavamo, facevamo solo un sacco di calcoli…). Che dire. Gli alunni si sono comportati benone, quasi tutti i razzi hanno preso il volo, qualcuno solo per qualche decina di metri, quello più ardito a due stadi è sparito tra le nuvole e se i calcoli erano giusti sarebbe dovuto arrivare a circa 500 metri di quota. Il razzo di Silvia & C. è stato perfetto, circa un centinaio di metri in esatto accordo con i calcoli, il che, per un razzetto di 32 cm di altezza e di meno di 2 cm di diametro, non è per niente male. 




Terminata la piccola conquista dello spazio, via di nuovo in macchina questa volta con il muso puntato verso ovest: destinazione isole Lofoten, Norvegia.

![img](http://2.bp.blogspot.com/_DMCeUNlrHns/TGg57oc5UII/AAAAAAAABIU/K1jWVuqLDKA/s320/esarnge.jpg)

![img](http://1.bp.blogspot.com/_DMCeUNlrHns/TGg6Gf9ZydI/AAAAAAAABIc/ctSHm4EgL1c/s320/razzo1.jpg)

![img](http://2.bp.blogspot.com/_DMCeUNlrHns/TGg6N9oQuuI/AAAAAAAABIk/3wp7DLWMJJI/s320/razzo2.jpg)

*[original article](http://onewaytosweden.blogspot.it/2010/08/un-normale-inizio-di-vacanza.html)*


##Questi norvegesi...
Non ci sono “autostrade” che tali si possano definire nel nord della Norvegia e quando decidi di andare alla scoperta delle Lofoten partendo da Kiruna te ne accorgi molto bene. Una volta superato lo spartiacque, non esistono rettilinei più lunghi di qualche centinaio di chilometri, il resto è curve. Un mondo di curve quello dei fiordi norvegesi, alternato a qualche tunnel che si immerge nel mare e risale dall’altra sponda. I tunnel sotto i fiordi sono proprio divertenti da percorrere in auto: ad un certo punto non si capisce più se si sta scendendo o si è in piano...
Purtroppo però in Norvegia c’è uno svantaggio: piove. Sarà stato che abbiamo beccato il passaggio di una perturbazione ma di questo lungo weekend, oltre ai paesaggi ed a quello che abbiamo visto, ci ricorderemo sicuramente anche della pioggia. Battente, fitta, intermittente, accompagnata da un po’ di vento. D'altronde ci sarà una ragione per cui tutte le montagne sono verdi quasi dalla cima e fino al mare...




Ci si accorge di essere in un Paese differente dalla Svezia da tante cose: dalla segnaletica stradale orizzontale e verticale fino al colore delle case - anche qui in legno - o al notevole numero di SUV e macchinoni che si vedono in giro, e ai prezzi in generale molto più alti che in Svezia. Sarà per il petrolio che qui hanno in abbondanza...
Arrivare alla fine delle Lofoten e riuscire a scattare la foto al cartello del paese dal nome più corto del mondo "Å" vuol dire armarsi di tanta pazienza: quasi 1200 chilometri tra andata e ritorno da Kiruna. Il paesaggio però, e le viste che dopo ogni curva si rinnovano sempre differenti, riescono a ripagare la "fatica" necessaria per arrivare alla "fine del mondo" dove i padroni sono le montagne a picco sul mare, il "maelström" (la pericolosa corrente protagonista di tanti racconti letterari da Jules Verne ad Edgard Allan Poe), i troll e... ovviamente... il merluzzo.




Infatti qui vengono prodotte quantità industriali di merluzzo essiccato le cui teste sono destinate al mercato africano (Nigeria in primis) e il prodotto migliore proprio al mercato italiano. Purtroppo la stagione non ci ha permesso né di vedere i prodotti appesi sulle classiche strutture in legno né di apprezzarne l'odore, se non nei pressi di un piccolo deposito.




Dopo aver familiarizzato con la cultura vichinga in un bellissimo sito archeologico, l'altro museo che ci siamo concessi è stato il museo dello stoccafisso proprio ad Å. Il piccolo museo, gestito da un ex-pescatore norvegese con la passione per la lingua italiana, ci ha riservato diverse sorprese, tra tutte il fatto che il signore conoscesse perfettamente Vicenza e dintorni, avendo dovuto per diversi anni andare in Italia per cercare di vendere il proprio prodotto. Tra le tante curiosità anche un manifesto della "Confraternita del Baccalà" di Sandrigo (VI) dell'inizio degli anni '80! Oggi il signore si è trasformato in operatore turistico con un museo, cottage sul mare ed imbarcazioni a noleggio e persino un albergo... sei mesi di lavoro, sei mesi di ferie, altroché la vitaccia del pescatore... come non dargli ragione.







![img](http://2.bp.blogspot.com/_DMCeUNlrHns/TGljMkMI9HI/AAAAAAAABI8/ff2P7uWz0Jg/s320/lofoten2.jpg)

![img](http://1.bp.blogspot.com/_DMCeUNlrHns/TGljYUys45I/AAAAAAAABJE/qd2-m92u6NY/s320/nave.jpg)

![img](http://2.bp.blogspot.com/_DMCeUNlrHns/TGli13LXwzI/AAAAAAAABIs/oTtUkJKThJM/s320/merluzzo.jpg)

![img](http://3.bp.blogspot.com/_DMCeUNlrHns/TGljFRFSjvI/AAAAAAAABI0/-sL05i9xNfE/s320/baccala.jpg)

*[original article](http://onewaytosweden.blogspot.it/2010/08/questi-norvegesi.html)*


##Si torna a "casa"
La domenica è ora di ritornare a "casa", o meglio alla nostra temporanea sistemazione a Kiruna. La sera prima avevamo rischiato un'avventura dell'ultimo secondo, grazie alla presenza nel paesucolo dove avevamo deciso di fermarci per la notte, del famoso Hurtigruten. Per chi non lo conoscesse, si tratta di un traghetto-postale di lusso che percorre tutta la costa norvegese da Bergen fino ad oltre il Circolo Polare con moltissime tappe in porti e porticcioli e girovagando tra fiordi più o meno stretti.

La domenica è ora di ritornare a "casa", o meglio alla nostra temporanea sistemazione a Kiruna. La sera prima avevamo rischiato un'avventura dell'ultimo secondo, grazie alla presenza nel paesucolo dove avevamo deciso di fermarci per la notte, del famoso Hurtigruten. Per chi non lo conoscesse, si tratta di un traghetto-postale di lusso che percorre tutta la costa norvegese da Bergen fino ad oltre il Circolo Polare con moltissime tappe in porti e porticcioli e girovagando tra fiordi più o meno stretti.

Purtroppo il costo del passaggio per l'auto e la cabina era decisamente fuori budget... tuttavia un piede sulla nave lo abbiamo messo ugualmente giusto per farci fare un preventivo.

Dopo aver fatto una piccola deviazione su Narvik ed aver visto il più grande impianto automatizzato di carico del materiale proveniente dalle miniere di Kiruna sulle navi dirette un po' ovunque nel mondo, ritorniamo sui nostri passi risalendo verso il confine.

Superato lo spartiacque il tempo accenna a migliorare e le nuvole cariche di pioggia lasciano spazio a qualche sprazzo di sole. In pochi chilometri si arriva ad Abisko dove non manchiamo di effettuare un sopralluogo al lodge dove soggiorneremo a gennaio prossimo con il viaggio Northern Lights 2011, "a caccia di aurore boreali". Un posto davvero piacevole immerso in una natura incontaminata che d'inverno sarà ancora più magica.

Kiruna quando ci appare da dietro la collina ci sembra una città superaffollata da quanto eravamo abituati a minuscoli paesini di pescatori norvegesi ! 

![img](http://2.bp.blogspot.com/_DMCeUNlrHns/TGrAx83Kg8I/AAAAAAAABJM/IZ8COy55kI0/s320/troll.jpg)

*[original article](http://onewaytosweden.blogspot.it/2010/08/si-torna-casa.html)*


##Il sogno di un bambino
Sono l'ultimo arrivato al corso ma non per questo affronto questa nuova avventura formativa con minore entusiasmo. Per di più le lezioni di questa terza ed ultima settimana si stanno rivelando molto piacevoli e particolarmente interessanti dal punto di vista scientifico. Tra gli attori principali ci sono personaggi di tutto rispetto, di quelli ai quali potresti tranquillamente chiedere un autografo alla stregua di un famoso sportivo. Tra questi un astronauta tedesco in carne ed ossa che ci ha guidato per mano nella conoscenza del vero significato del concetto di "Esplorazione Spaziale" nel passato, presente e futuro. Parte delle lezioni vertevano su materie molto pratiche come "tute spaziali" che a primo acchito potrebbe significare ben poco ma che quando l'argomento viene sviscerato nasconde un'infinità di argomentazioni scientifiche e che per chi ama la scienza è come il miele per l'orso!







Uno dei messaggi principali che ci è stato trasmesso è stato che la nuova era spaziale che possiamo dire possa iniziare ora (a confronto con la vecchia era spaziale iniziata con il lancio da parte dei russi del primo satellite artificiale - lo Sputnik - e che per certi versi si può considerare conclusa con il pensionamento dello Shuttle ed il completamento della ISS, la Stazione Spaziale Internazionale) può rappresentare il tavolo al quale una comunità veramente internazionale si può sedere ed iniziare a discutere su dove portare l'uomo nel prossimo futuro. Se nei prossimi dieci anni ci sarà la volontà di portare l'uomo su Marte questo potrà avvenire solo tramite una collaborazione a 360° tra attori come Stati Uniti, Russia, Cina ed Europa che dovranno lavorare gomito a gomito condividendo una visione comune realizzando qualcosa che purtroppo ancora manca in altri settori, vedi ad esempio il clima.

Per degli appassionati di "spazio" come noi, potere assistere a delle lezioni di tale livello, con una quantità e qualità di dettagli tecnici che possono soddisfare un'infinità di curiosità e perché no, togliersi pure lo sfizio di infilare la mano in un vero guanto dell'ultimo modello di tuta spaziale russa, beh è come realizzare il sogno di un bambino!







Tra qualche anno lo spazio sarà alla portata di coloro che oltre ad un sogno hanno anche un bel gruzzolo da spendere e questa città al di là del Circolo Polare Artico che adesso sembra così remota agli occhi di qualcuno, diventerà uno dei centri eccellenza a livello mondiale per gli studi sullo spazio e per il turismo spaziale. Per chi ha già sentito parlare di Virgin Galactic, beh qui le cose si stanno facendo serie, non si tratta più di bella pubblicità con grafica accattivante, qui si sta progettando una nuova città: Kiruna Sky City 2010.

I sogni sono lì per essere realizzati... noi sicuramente non avremo i 200.000 dollari per fare questo "salto" spaziale ma come abbiamo dimostrato venendo qui, ci sono molti modi per realizzare i propri sogni...

![img](http://2.bp.blogspot.com/_DMCeUNlrHns/TGv_X0OyT9I/AAAAAAAABJY/1dLHCpIhkP8/s320/apollo17.jpg)

![img](http://2.bp.blogspot.com/_DMCeUNlrHns/TGv_ihppvPI/AAAAAAAABJc/ygq60WOFMvQ/s320/space.jpg)

*[original article](http://onewaytosweden.blogspot.it/2010/08/il-sogno-di-un-bambino.html)*


##Jukkasjärvi: Icehotel fuori stagione e renne
La città di Kiruna riserva molte sorprese ed interessanti opportunità. Viverci per tre settimane significa poi riuscire ad ottenerne il meglio. Per oggi pomeriggio, terminato il "corso spaziale", avevamo in programma una piccola gita a Jukkasjärvi, un villaggio poco a nord-est di Kiruna che è conosciuto direi quasi unicamente per l'ormai famoso Icehotel. Vi chiederete che cosa ci sia da vedere il 20 agosto in un Icehotel... Ebbene, il piccolo villaggio ci ha riservato ben più di quello che ci aspettavamo. 

Per iniziare, nell'attesa della visita guidata all'Icehotel, abbiamo avuto modo di visitare un piccolo caffè-museo Sami all'aperto con tanto di allevamento di renne. E' stato molto interessante leggere qualcosa di più sulla popolazione Sami, scoprire le loro tradizioni (a questo proposito, a chi ha l'occasione di andare a Stoccolma consigliamo anche una bellissima esposizione al Nordiska Museet), e come il ritmo di vita e le stagioni durante l'anno siano sempre state scanditi da un continuo spostamento sul territorio al fine di poter offrire l'ambiente migliore alle varie mandrie di renne. Abbiamo anche potuto provare la cattura della renna al lazo, con tanto di tecnica tradizionale Sami, che di per sè si impara velocemente: quello che è più difficile è centrare il bersaglio... magari poi farlo a cavallo di corsa con le renne che corrono di qua e di là è tutt'altra cosa...







Ovviamente per noi appassionati di animali, poter camminare tra le renne libere e vederle da molto vicino - un po' timide, con le corna ricoperte da una morbida peluria - mentre brucavano l'erbetta e passeggiavano indisturbate qua e là è stato molto emozionante. Sono degli animali molto interessanti,  Una delle cose che non tutti forse conoscono (perché bisogna sentirlo con le proprie orecchie da vicino) è quello strano rumore che assomiglia ad un ticchettio che producono gli zoccoli quando la renna cammina, molto particolare.







Dopo aver visitato anche una chiesetta vecchia di quattrocento anni siamo ritornati all'Icehotel. La stagione sta per finire, l'hotel chiude il prossimo weekend e così siamo stati fortunati ad avere una guida tutta per noi (e per l'altra coppia di tedeschi presenti). Quanti di voi sapevano che il ghiaccio che verrà utilizzato per la costruzione del prossimo Icehotel è già stato raccolto fiume antistante? Ebbene sì... tantissimi blocchi di due tonnellate ciascuno vengono raccolti dal fiume ogni primavera tra marzo ed aprile quando il ghiaccio ha raggiunto uno spessore di almeno ottanta centimetri o un metro. Il fiume, dall'acqua perfettamente pura e bevibile, scorre lentissimo e questo garantisce un ghiaccio perfettamente trasparente e privo di ogni tipo di impurità. Vi garantisco che guardare attraverso un blocco di ghiaccio di due metri e non vedere niente se non qualche micro bollicina di aria rimasta intrappolata è qualcosa di veramente particolare.







Durante la visita ci è stato spiegato con l'aiuto di belle immagini come ogni anno l'hotel prenda forma dal ghiaccio e dallo snice (un mix di ghiaccio e neve sparato artificialmente con i cannoni) e come poi gli artisti che arrivano da tutto il mondo lo trasformino in vere e proprie opere d'arte. Chiuse le giacche a vento, siamo poi entrati nel deposito del ghiaccio dove tutti i blocchi aspettano pazientemente ad una temperatura di -5°C che l'estate passi... c'è persino un macchinario che intaglia i bicchieri di ghiaccio; solo l'anno scorso ne sono stati intagliati 700.000 ! Tutti gli Icebar che si trovano in giro per il mondo sono costruiti con il ghiaccio che viene estratto dal fiume qui a Jukkasjärvi.

Per completare la visita poi siamo entrati nell'Icebar dove si può gustare un drink speciale con i bicchieri di ghiaccio (se poi qualcuno vuole, può anche mangiarsi il bicchiere stesso !). All'interno sono conservate alcune sculture e una volta con tanto di lampadario con una miriade di pendenti di ghiaccio oltre a qualche sedia dove ci si può comodamente sedere per gustarsi il drink in tutta calma.







Oggi c'eravamo solo quasi noi e questo ci ha permesso di goderci appieno il silenzio e la purezza del ghiaccio. D'inverno però deve essere un'altrettanto particolare esperienza... quando entrare a -5°C provenendo dai -40°C esterni potrebbe essere un vero sollievo ! 

![img](http://1.bp.blogspot.com/_DMCeUNlrHns/TG66M1uBU5I/AAAAAAAABJo/ZO-vj7vPpZY/s320/lazo.jpg)

![img](http://1.bp.blogspot.com/_DMCeUNlrHns/TG66DQNbKEI/AAAAAAAABJg/2aeVjaCoElU/s320/renne.jpg)

![img](http://2.bp.blogspot.com/_DMCeUNlrHns/TG66WjAjYGI/AAAAAAAABJw/PFwt9M4Bv2s/s320/iceproduction.jpg)

![img](http://1.bp.blogspot.com/_DMCeUNlrHns/TG66e739c6I/AAAAAAAABJ4/GpE9utDhkXc/s320/icebarnoi.jpg)

*[original article](http://onewaytosweden.blogspot.it/2010/08/jukkasjarvi-icehotel-fuori-stagione-e.html)*


##Autunno alle porte?
Abituati come eravamo alla vita di Kiruna, quando sabato scorso siamo rientrati in aereo a Stoccolma ci sembrava quasi di essere in Italia, tanto faceva un bel caldino. Ventidue-ventiquattro gradi sicuri, un bel sole un po' di venticello...  "Che bello..." avevamo subito pensato, "...siamo tornati nell'estate svedese!".

Peccato però che questa illusione sia durata appena un paio di giorni, giusto il tempo di tornare al lavoro e fare i conti che giornate altamente variabili/instabili caratterizzate da cielo nuvoloso, qualche sprazzo di sole, pioggerellina, pioggia, vento ma soprattutto temperature che hanno abbandonato la fatidica soglia dei 20°C.

Tornato al lavoro dopo la mia prima settimana di ferie pagate, mi hanno subito messo alla prova con delle rotte oceaniche più toste, ossia quelle rotte in cui le navi si trovano in zona di cicloni tropicali e compagnia bella. Beh, che dire, questa è proprio la settimana giusta! Nel giorno di qualche giorno si sono formati in Atlantico un paio di uragani (Danielle ed Earl) ed un terzo è sulla buona strada. E così mi sono cimentato nelle prime "deviazioni" per evitare che navi di 200-300 metri di lunghezza finiscano troppo vicino a questi veri e propri mostri. E subito ho avuto le mie prime soddisfazioni con i capitani delle navi coinvolte che accettavano di volta in volta i miei consigli.







Nonostante il lavoro sia impegnativo (in certe giornate dobbiamo "trattare" anche 40-50 navi in due per singolo oceano), mi piace molto e posso tranquillamente dire che mi diverto anche a far passare le navi tra un uragano e il successivo! Il fatto di trovare quello che si fa piacevole e divertente penso sia la cosa più bella che possa capitare...

Così tutto impegnato a seguire le mie navi in giro per il mondo, non ho avuto grandi possibilità di valutare con attenzione l'evoluzione meteo sulla Scandinavia. Al mattino ed al pomeriggio andando e tornando dal lavoro in bicicletta sono sempre stato graziato dalla pioggia. Tuttavia bastava buttare lo sguardo oltre la finestra dell'ufficio durante il giorno per capire che le cose non stanno girando per il verso giusto (pioggia, vento...). Tuttavia anche se natura ancora non sente la fine dell'estate (cosa che invece a Kiruna si vede molto di più con molti alberi che hanno già virato dal verde al giallo-verde), le mappe meteo lasciano poche speranze.

Diverse perturbazioni si sono avvicendate sui mari di casa e tra ieri ed oggi il fronte polare è sceso fin sul nord della Germania. Cosa significa? Beh che forse è tempo di pensare all'autunno da queste parti... io sono come sempre speranzoso tuttavia i grafici a lungo termine non fanno presagire granché. Temperature massime che a stento saliranno sopra i 15°C e minime che invece scenderanno quasi sulla soglia dei 5°C...







E' tempo quindi di funghi e bacche di bosco. Se il tempo ci lascia una tregua sabato pomeriggio organizziamo una spedizione nei boschi a nord della città... 

![img](http://3.bp.blogspot.com/_DMCeUNlrHns/THfSHfC8ydI/AAAAAAAABKA/jm45yRCEY1U/s320/20100828-navi.jpg)

![img](http://3.bp.blogspot.com/_DMCeUNlrHns/THfSPB4RKSI/AAAAAAAABKI/CNctwxn5VA4/s320/20100828_previsioni.jpg)

*[original article](http://onewaytosweden.blogspot.it/2010/08/autunno-alle-porte.html)*


##E' tempo di sport
Nelle ultime settimane abbiamo potuto vivere da vicino un paio di eventi sportivi molto diversi da loro che qui in Svezia sono molto seguiti, tanto che il numero di spettatori tra il pubblico non era poi così diverso. In Italia non ci sarebbero paragoni, lì il calcio purtroppo "uccide" tutto il resto conquistando quasi tutto lo spazio nei media ed influenzando non poco i gusti e le preferenze dei giovani che fanno fatica ad avvicinarsi agli altri sport... tutti gli sport minori penso meriterebbero qualcosa in più di una semplice passerella televisiva magari in occasione delle Olimpiadi o di qualche altra manifestazione a livello mondiale.

Stiamo parlando di calcio e speedway. Prima di arrivare in Svezia non conoscevo molto lo speedway che invece nei paesi scandinavi ed in altre parti d'Europa è molto diffuso, tanto che molto spesso si possono seguire le gare in televisione. Anche in Svezia il calcio è in cima alla lista degli sport più seguiti, tuttavia c'è una maggiore varietà (soprattutto con l'hockey d'inverno...). Pensate che quest'anno la squadra di basket di Norrköping, i Dolphins, hanno vinto il titolo svedese... e gli Häster dell'hockey militano nella serie cadetta.

Ma torniamo allo speedway. Tra le squadre nazionali agli appuntamenti di coppa del mondo ci sono sempre Svezia, Polonia, Gran Bretagna, Australia e Danimarca. In Italia si correrà l'ultimo appuntamento di dell'anno nella regione delle mie origini, il Friuli, a Terenzano.


Ma torniamo allo speedway. Tra le squadre nazionali agli appuntamenti di coppa del mondo ci sono sempre Svezia, Polonia, Gran Bretagna, Australia e Danimarca. In Italia si correrà l'ultimo appuntamento di dell'anno nella regione delle mie origini, il Friuli, a Terenzano.







Così qualche tempo fa, grazie alla bella serata prevista, ci siamo decisi finalmente di approcciare questo sport dopo aver cercato di carpirne i segreti in televisione. I più esperti tra noi si erano subito accorti che nella lista dei partenti c'era anche il Campione del mondo in carica: Jason Crump ! Lo stadio ha fatto il pienone, quasi tremila persone, e l'atmosfera che mi è sembrato di vivere aveva un che di "americano" con musica country e con un pubblico di giovani e meno giovani si apprestavano a vivere come in una scampagnata tutti assieme, bambini e vecchi, tipi apparentementi "loschi" in giubbotti e pantaloni di pelle e tatuaggi accanto a mamma in cinta...  alla fine i lupi "Vargarna" di Norrköping hanno venduto cara la pella fino all'ultima batteria perdendo solo per un paio di punti.




Poi proprio lunedì scorso, grazie alla presenza di una coppia di amici, Elisa e Nicola che ci sono venuti a trovare da Padova, ci siamo concessi anche una partita di calcio. Qualcuno era anche la prima volta che metteva il piede in uno stadio di calcio (ed ora ha chiesto persino di andare a San Siro... qualcuno sarà felice...) e possiamo dire di esserci divertiti tantissimo anche in questa occasione. Tra di noi c'era anche il piccolo Rocket che per il primo tempo è riuscito a rimanere interessato ai giocatori che correvano dietro alla palla, ma che poi nel secondo tempo ha scorazzato su e giù per le file di sedili dello stadio. La partita è finita bene per l'IFK Norrköping che è sempre più solo al primo posto in classifica nella Superettan (la serie B svedese) e che quindi ha ottime possibilità di essere promosso in Allsvenskan (la seria A). E noi ci siamo anche sbizzarriti a cantare assieme alla tifoseria !



![img](http://1.bp.blogspot.com/_DMCeUNlrHns/THv8kUkq9eI/AAAAAAAABKQ/w4-mxP6ayTI/s320/speedway.jpg)

![img](http://2.bp.blogspot.com/_DMCeUNlrHns/THv8tWL7PbI/AAAAAAAABKY/8e5uMnSYOiA/s400/20100828-stadio.jpg)

*[original article](http://onewaytosweden.blogspot.it/2010/08/e-tempo-di-sport.html)*


##Il primo voto in Svezia
In questi giorni abbiamo ricevuto a casa la tessera elettorale; questo significa che alle prossime elezioni che si terranno a breve avremo la possibilità di votare anche noi, nuovi arrivati in terra svedese. In realtà potremo votare solo per il Comune e per la Regione - che qui si chiama Landstinget - ma non per il Riksdagen, ossia il parlamento. In maniera complementare possiamo votare ancora in Italia per il governo (se mai ne avessimo ancora voglia...) ma ovviamente non più per Comune e Regione.

Per i cittadini europei (islandesi e norvegesi compresi) è sufficiente essere registrati nel registro dei presenti in Svezia con personnummer valido. Per i cittadini extraeuropei è necessario invece essere iscritti in tal registro da almeno tre anni a partire dalle ultime elezioni.

Ma veniamo alle procedure burocratiche connesse al voto. A casa ci è arrivata quella che possiamo definire una tessera elettorale con i dati personali e il luogo dove andare a votare. In generale c'è un unico giorno in cui tutti i "seggi" sono aperti e sarà il 19 settembre. Tuttavia c'è anche una comodissima possibilità di votare in anticipo in determinati luoghi come ad esempio la Biblioteca o il Museo del Lavoro a partire dal 1° settembre e per tutti i successivi 18 giorni.







Per poter votare occorre presentarsi con un documento di riconoscimento valido mentre per chi ne é sprovvisto è sufficiente che una persona con documento di identità valido garantisca per lui.

Prima di descrivere come si vota voglio fare un piccolo inciso sulla propaganda elettorale. Prima di tutto in giro per la città non ho visto tutto quel pullulare di manifesti più o meno "divertenti" a cui siamo abituati in Italia.
Secondariamente la propaganda a domicilio avviene in maniera discreta e non particolarmente vistosa. Mi spiego. La discrezione della comunicazione viene garantita o da una busta chiusa o da un piccolo opuscolo sigillato (di quello con i bordi tratteggiati che basta piegare e strappare per intenderci). Due o tre paginette in cui ognuno spiega per punti il proprio programma. Nell'ultimo foglio le importanti informazioni su come votare.
La particolarità, di cui all'inizio mi sfuggiva il significato, è data dalla presenza di quelli che noi potremo definire "santini", ossia degli foglietti che qui hanno un nome specifico: "valsedlar". In pratica si tratta di foglietti specifici per singolo partito in cui vengono riportati i nomi di tutti i candidati in lista e che vengono utilizzati per il voto di lista ma non solo.







Veniamo al procedimento di voto, che potrebbe suonare un po' strano. Per differenziare i voti per il governo, da quelli per le regioni ed i comuni, i bigliettini hanno tre diversi colori: giallo per il governo, azzurro per la regione ed infine bianco per il comune. Per votare occorre inserire il "santino" prescelto nella corrispondente busta. I bigliettini di tutti i partiti si trovano in tutti i locali predisposti alle elezioni, ma uno può anche portarselo da casa (magari gli è arrivato per posta tramite le comunicazioni sopra descritte): e qui va un po' a farsi benedire la segretezza del voto, perchè se si prende il "santino" direttamente al seggio, tutti possono perfettamente vedere da quale "mucchietto" si pesca la scheda del partito preferito prima di metterlo nella busta e votare. Se si vuole si può anche voltare per una persona specifica, facendo una sola croce sul nome di un solo candidato. 

E se dovessero mancare i bigliettini del proprio partito si può sempre votare scrivendo il nome del partito su un valsedel bianco prima di inserirlo nell'apposita busta !

![img](http://2.bp.blogspot.com/_DMCeUNlrHns/TH-zsRtfkkI/AAAAAAAABKo/uRPnD80KKoU/s320/tessera_elettorale.jpg)

![img](http://2.bp.blogspot.com/_DMCeUNlrHns/TH-stQ7rSgI/AAAAAAAABKg/8Zu4ugDXvpU/s320/fogliettivoto.jpg)

*[original article](http://onewaytosweden.blogspot.it/2010/09/il-primo-voto-in-svezia.html)*


##La scuola elementare per i nuovi arrivati
La scuola è iniziata da un paio di settimane qui in Svezia. Noi ce ne siamo accorti oltre che dal viavai di studenti anche dal fatto che i nostri amici Michele e Tiziana hanno iniziato a raccontarci le novità che hanno qui trovato dal primo giorno di scuola.

Visto che l'argomento scuola sicuramente è di pubblico interesse, ci sembrava giusto riportare con la nostra voce le loro impressioni visto che di episodi degni di essere raccontati ce ne sono sicuramente.

Ma iniziamo dalle premesse: Emma e Lisa hanno rispettivamente 6 e 9 anni e questo significa che in Italia avrebbero dovuto rispettivamente iniziare la prima e la quarta elementare. La prima differenza è che in Svezia a sei anni i bambini non iniziano le "elementari" che sono chiamate "grundskola" bensì entrano in quella che è chiamata classe 0. Più gioco che vero e proprio studio. 

Per entrambe però c'è bisogno di un periodo di adattamento dovuto ovviamente alle difficoltà linguistiche. Questo si traduce in pratica per Lisa in un inserimento in una classe speciale con bambini che sono arrivati da poco in Svezia dove il primo obiettivo è quello di imparare la lingua senza però perdere il passo con il resto dei bambini della stessa età. Per questo vengono curate in particolare le lezioni di matematica e di svedese. 

Le sorprese più grandi però sono arrivate per i due genitori dalle cose forse più piccole: al primo giorno di scuola è stato consegnato alle bambine l'abbonamento gratuito per tutti i mezzi pubblici. Questo significa che c'è un grande incentivo all'utilizzo degli stessi. E qui viene la parte divertente che vi racconto dalle parole di Michele. Dopo i primi giorni durante i quali Lisa veniva accompagnata a scuola dal papà o dalla mamma, Michele decide che Lisa potrebbe provare a prendere il tram da sola per ritornare a casa. Per controllare che tutto fili liscio, Michele decide di appostarsi con l'auto nei pressi della scuola e, ben memore delle scene a cui era abituato in Italia - con file di macchine, macchinoni e SUV parcheggiati sui marciapiedi - decide di lasciare l'auto un po' distante dalla scuola visto in vista della ressa. Il risultato è stato qualche centinaio di metri a piedi fino alla scuola per poi assistere, in perfetta solitudine e senza alcun andirivieni di auto, alla partenza del tram con tutti i bambini a bordo !

L'altra sorpresa, ben più consistente, è arrivata dalla direzione stessa della stessa che ha procurato alle due bambine un'insegnante di italiano che per un giorno alla settimana sarà a loro completa disposizione...

*[original article](http://onewaytosweden.blogspot.it/2010/09/la-scuola-elementare-per-i-nuovi.html)*


##E anche quest'anno... Blogfesten 2010 !
Anche per il 2010 ecco l'invito ad un'occasione difficile da perdere: la Blogfesten 2010 ! 

L'anno scorso è stata una bellissima giornata in compagnia di persone interessanti. Naturalmente noi ci saremo anche questa volta e, visto che dallo scorso ottobre i blog italo-svedesi si sono moltiplicati, speriamo di conoscere anche molti altri nuovi compagni di rete. 

Quindi: per chi ha un blog di interesse italo-svedese, l'invito è di accorrere numerosi. Sicuramente ci sarà da divertirsi. Segnate data e luogo (Stoccolma 23 ottobre) e passate parola!  Potremmo provare a fare un post a blog unificati come l’anno scorso: scaricate l’immagine, e pubblicate un post sul vostro sito.




Per le adesioni (ovviamente è necessario sapere quanti saremo per poter prenotare un locale adeguato) è sufficiente lasciare il proprio nominativo online qui.

Un grazie di cuore, come sempre, al mitico Mauro per il logo e la logistica !

![img](http://2.bp.blogspot.com/_bRAFJVmBu9U/TIkP6OgOETI/AAAAAAAAATw/jLFqYyF-U0o/s400/BlogFesten2010.png)

*[original article](http://onewaytosweden.blogspot.it/2010/09/e-anche-questanno-blogfesten-2010.html)*


##Accenti svedesi
La settimana scorsa ho rivisto una persona dopo più di un anno dal nostro arrivo in Svezia. Si parlava di lingue, ed in particolare dei nostri progressi (miei e di Gabriele) in svedese. In un anno di strada ne abbiamo fatta parecchia e in particolare una cosa mi ha colpito: mi è stato detto che parlo con l'accento dell'Östergötland, ovvero della regione in cui viviamo. A questa cosa sinceramente non avevo mai pensato, e ovviamente mi lusinga molto ma anche mi fa sorridere, perchè l'accento di qui è considerato un po' "campagnolo": insomma sarebbe come parlare italiano con un accento veneto molto marcato :-)

In Svezia le varie cadenze tipiche di ogni regione sono chiamate "dialetti", ma a differenza dei nostri - che sono delle vere e proprie lingue - questi sono dei modi più o meno diversi di pronunciare parole e frasi, che continuano a scriversi esattamente nello stesso modo come anche la grammatica resta sempre la stessa e uguali sono i termini usati per descrivere le varie cose (con qualche eccezione). Come dire: parlare italiano con cadenza veneta o siciliana, sempre italiano è !

Per darvi un'idea della differenza, che può essere molto marcata da regione a regione, ho linkato qui un po' di file audio.

Skåne (estremo sud della Svezia): cadenza davvero particolare e a volte davvero difficile da capire (qualche svedese del nord dice di avere più di qualche difficoltà). Notare che la "erre moscia/rotante" non è una caratteristica di chi parla. 

Östergötland: come si parla da noi !

Dalarna: la mia preferita, molto musicale.

Gotland: una cantilena molto particolare

Estremo nord della Svezia: alle mie orecchie suona molto come finlandese..

Per chi fosse interessato a sentirli tutti (finora ne sono stati classificati un centinaio, ecco un sito interessante e ricco di file audio registrati da ogni parte del Paese, da cui sono stati tratti gli esempi qui riportati. 

![img](http://4.bp.blogspot.com/_bRAFJVmBu9U/TIyEsvCDV4I/AAAAAAAAAT4/pEY5KDw3jRo/s320/200px-Swedish_dialects.png)

*[original article](http://onewaytosweden.blogspot.it/2010/09/accenti-svedesi.html)*


##Sperimenta la sfida
Questa settimana, dopo la lunga pausa estiva, sono ripresi le riunioni mensili del nostro gruppo di lavoro. La nostra settimana di lavoro è tutta scandita da appuntamenti più o meno fissi che ricordano che l'organizzazione in Svezia è tutto.

A parte tutte le pause fika che ogni giorno scandiscono come un orologio a cucù i diversi momenti della giornata a queste si aggiungono altri appuntamenti con lo scopo di "fare gruppo" non solo sul posto di lavoro ma anche fuori. Ecco tutti i momenti di confronto e approfondimento che abbiamo.







Tutti i giorni della settimana alle 9.25 briefing meteo con approfondimenti sulle varie aree di interesse a secondo di dove Madre Natura ha voluto concentrare la sua forza (tipo questa settimana con ben tre uragani contemporanei in giro per l'Atlantico). Chi ha il turno della mattina alle 9.45 deve prendere parte ad una conferenza telefonica con i colleghi non solo di Norrköping ma anche di Sundsvall, Arlanda, Goteborg, Malmö dove ci si confronta sulle previsioni del giorno in corso e di tutta la settimana che segue.

Martedì abbiamo la riunione settimanale del nostro gruppo di lavoro dove in 20-30 minuti vengono illustrate le ultime novità, i problemi e cercate soluzioni per tutti i settori di produzione. Mercoledì super-fika allargata a tutto il nostro dipartimento alle 9.15 con panini, marmellata, formaggio, burro, cetrioli a volontà. In più solitamente c'è una persone che per 10 minuti approfondisce un argomento che può essere qualsiasi (budget, lavori strutturali, novità...).

Il terzo giovedì di ogni mese invece arriva la riunione del nostro gruppo di meteorologia-marina dove in un paio di ore vengono sviscerate diverse questioni. Giovedì oltre ad argomenti molto pratici connessi con il nostro lavoro si è parlato molto di formazione professionale e dell'ambiente di lavoro. Tutti hanno potuto dire la propria... io ho cercato di dare il mio contributo e poi ho fatto un'osservazione sulla pulizia delle tastiere (lo so che è una cavolata ma grandi problemi non ce n'erano così ho pensato a qualcosa di molto terra terra... avete mai provato a rigirare una tastiera e sbatterla per benino?). Come risultato il giorno dopo il capo è arrivato in sala operativa con salviette e kit di pulizia delle tastiere in attesa di poterne sostituire alcune. La prossima volta propongo l'acquisto di tastiere in silicone, magari lo fanno !

Ma andiamo avanti con ordine. A metà ottobre ci sarà una due giorni di approfondimento di tutto il nostro dipartimento a Vadstena dove trascorreremo anche una notte, ovviamente tutto pagato. Ma la novità di questi ultimi giorni è un'intera  giornata (con tanto di doppia fika e cena) che a novembre passeremo in una località non lontana da qui dove verrà stimolato in maniera divertente il lavoro di gruppo con l'obiettivo di saldare i rapporti e i legami all'interno del team: "Boda Borg: Experience the Quest". Questo è il nostro programma della giornata e anche se è in svedese qualcosa si capisce (ovviamente per noi tutto gratis).




Sempre a novembre poi mi aspetto anche il primo viaggio-studio sul ponte di comando di un grande traghetto (nostro cliente) con viaggio di andata e ritorno tra Svezia e Finlandia. I dettagli però ancora non li conosco... 

E per finire in bellezza verso la fine di settembre ho anche la mitica utvecklingsamtal, ovvero quello che potrebbe essere tradotto in colloquio annuale con il capo per lo sviluppo lavorativo personale... anche qui tanto di fogli con istruzioni e con gli argomenti che verranno trattati.

Dalla mia esperienza fino a qui due sono le cose a cui ci tengono particolarmente da queste parti: la prima è che il personale sia contento del proprio posto di lavoro e del proprio lavoro, la seconda è che l'organizzazione è vista come un qualcosa di indispensabile sia nel lavoro quotidiano, nel perseguimento degli obiettivi e nella pianificazione delle attività a medio-lungo termine.

![img](http://3.bp.blogspot.com/_DMCeUNlrHns/TJR0svjKhvI/AAAAAAAABK4/JRB_VHJopP8/s320/teamwork.jpg)

![img](http://4.bp.blogspot.com/_DMCeUNlrHns/TJR3praXnTI/AAAAAAAABLA/APwC-GJzPRo/s320/ExperienceTheQuest.jpg)

*[original article](http://onewaytosweden.blogspot.it/2010/09/sperimenta-la-sfida.html)*


##Casa: tra cataloghi, disegni e modifiche
L’ultima volta che avevamo parlato della casa ci eravamo lasciati alla scelta del modello. In questi ultimi mesi e settimane abbiamo dovuto quindi fare i conti con cataloghi, disegni, modifiche, calcoli astronomici (nel vero senso della parola per studiare dove e quando sorge e tramonta nelle varie stagioni) al fine di capire e poi scegliere il modello di casa che più si addice sia alle nostre esigenze e sia al terreno disponibile.

Il terreno ha la forma di un rettangolo allungato nella direzione est-ovest e quindi la disposizione della casa sul terreno stesso ha dipeso non solo da questa disposizione est-ovest ma in parte anche da come i vicini avevano già sistemato le loro abitazioni sui loro rispettivi terreni. In Svezia, ed in particolare nel nostro comune, sono in vigore dei regolamenti relativi alle costruzioni private che vincolano in qualche modo la costruzione sul terreno. A grandi linee queste regole dicono che non si può costruire su una superficie superiore al 25% dell’intera superficie del terreno e non a meno di sei metri dal confine (misura che si può ridurre fino ad un metro nel caso del garage con il consenso dei vicini). In presenza del garage, davanti allo stesso e prima del confine della casa (sullo “scivolo” tanto per intenderci) deve esserci lo spazio per poter sistemare una seconda auto (questo significa dover tenere la porta del garage ad almeno sei metri dal confine verso la strada). Altri grossi vincoli non ci sono.







Nella scelta del modello, inizialmente eravamo molto tentati dalla scelta di una casa tipicamente svedese, di quella con il tetto a doppia pendenza, ma poi un po’ per questioni di spazio interno (il tetto a doppia pendenza ruba parecchio spazio al piano superiore) e un po’ per questioni di tradizione, abbiamo scelto un modello che si addice di più al nostro stile personale, senza però rinunciare a tutte quelle caratteristiche tipiche delle case svedesi.
La casa sarà completamente in legno, a due piani, con il tetto a pendenza “normale” (27 gradi) e con le finestre senza scuri o persiane ma con gli “spröjs” (come si chiamano in italiano questo tipo di finestre ?) All'inizio eravamo preoccupati dal fatto che fossero difficili da pulire ma abbiamo felicemente scoperto che i listelli di legno si possono togliere e riapplicare molto facilmente !.




Nel quartierino durante l’estate tutti hanno lavorato sodo, sia privati che il comune. Sono stati fatti i marciapiedi, è stata installata l’illuminazione pubblica, il verde sulla strada principale, è stata quasi ultimata una splendida scuola tutta in legno a due passi da casa ma soprattutto diverse altre case sono state costruite. Alcuni hanno anche iniziato a sistemare i giardini ed i primi in agosto hanno steso il “gräs matta”, ossia l’erba in rotolo.
La stragrande maggioranza delle case che fino ad ora sono state dipinte sono bianche… noi ancora non abbiamo scelto e la decisione è ancora ardua… tuttavia una casa completamente bianca nel caso di un inverno nevoso (come quello passato) tenderebbe un pochino a scomparire… il rosso sarebbe molto “svedese” ma è un po’ troppo spinto per il quartierino ed un’unica casa rossa in mezzo a tante bianche sarebbe troppo evidente… il blu è molto bello ma è tipico islandese e non va molto da queste parti… così il colore più gettonato da noi attualmente è il giallo, tuttavia di gialli ce ne sono un’infinita quantità di gradazioni e combinazioni. La scelta del colore è qualcosa che però si può tranquillamente posticipare a casa completata e non c’è nessuna fretta per il momento, meglio concentrarsi su scelte molto più imminenti ed importanti.

![img](http://4.bp.blogspot.com/_DMCeUNlrHns/TJiFrx72PFI/AAAAAAAABLY/I2FdhoSxoI8/s320/quartiere.jpg)

![img](http://2.bp.blogspot.com/_DMCeUNlrHns/TJiI8RsGeKI/AAAAAAAABLg/S1Oy1PQ_4mQ/s320/sprojs.jpg)

*[original article](http://onewaytosweden.blogspot.it/2010/09/casa-tra-cataloghi-disegni-e-modifiche.html)*


##Casa mia, casa mia
Finalmente ci siamo. Dopo settimane e settimane passate sulle carte (nonchè una settimana di "vacanza in Italia, che si è trasformata in un tour de forces), oggi abbiamo finalmente messo la parola fine e soprattutto la firma finale per l'ordine della casa. I disegni con tutte le modifiche sono stati approvati dall'ufficio tecnico del Comune e quindi abbiamo il nulla osta alla costruzione. Adesso si tratta solo di aspettare.
Durante gli ultimi tempi abbiamo infatti dovuto mettere mano alle piante e ai prospetti al fine di ottenere quella che per noi sarebbe stata la soluzione migliore. Alcune delle modifiche più importanti hanno riguardato le dimensioni ed il posizionamento del garage che adesso è "attaccato" alla casa. Questa era una delle priorità dettate più che altro dal clima... in effetti è una gran bella comodità avere un garage dal quale si entra direttamente in casa senza dover per forza di cose attraversare una parte del giardino quando magari fuori nevica o per terra c'è già mezzo metro di neve !

Un'altra modifica importante ha riguardato lo spostamento di alcune finestre e della porta finestra in soggiorno che adesso si affaccia sul lato ovest della casa dove è previsto la porzione più grande del giardino. Il posizionamento della casa sul terreno ha un'importanza particolare in Svezia e visto che i mesi estivi si vivono all'aperto è fondamentale avere una buona esposizione a sud-ovest (visto che il Sole a giugno e luglio tramonta a nord-ovest). Il nostro terreno in effetti è disposto lungo l'asse est-ovest e quindi una buona parte del giardino troverà posto proprio ad ovest.

Un'altra curiosa modifica ha riguardato il bagno ed è stata dettata dalle nostre abitudini italiane: faremo installare un bidet nel bagno grande, cosa del tutto assente nella stragrande maggioranza delle case svedesi !

Per il resto abbiamo dovuto fare i conti con un sacco di progetti su carta, descrizioni dettagliatissime dei materiali e dei pezzi che verranno utilizzati per la costruzione, i disegni della cucina e la scelta degli elettrodomestici. Insomma è stato un periodo molto intenso che purtroppo ci ha anche impedito qualche volta di aggiornare con la solita frequenza la nostra "casa virtuale" del blog.

Ma adesso vediamo la luce alla fine del tunnel. Oggi abbiamo ricevuto la data di arrivo della casa sul terreno che è prevista nella vecka 5, ossia all'inizio di febbraio. Si perché, dovete sapere, una volta decisa, la casa arriva sul terreno in una data ben precisa e nel giro di una giornata di lavoro, come un Lego, viene "tirata su" dai muri esterni fino al tetto. Da quel giorno serviranno poi diciotto settimane per poterci andare a vivere dentro, settimane durante le quali la casa verrà costruita all'interno dai muri divisori a tutto il resto...

Non ci credete? Qualche giorno fa in uno degli ultimi incontri con il costruttore abbiamo saputo la data di arrivo della casa dei nostri vicini e così io e Michele nel pomeriggio ci siamo recati sul posto a curiosare. Siamo arrivati verso le quattro del pomeriggio e la squadra di operai era già arrivata al tetto... ecco un paio di di foto giusto per rendere l'idea...




![img](http://1.bp.blogspot.com/_DMCeUNlrHns/TJSDqdeRWoI/AAAAAAAABLQ/PiJEKtwm5dA/s320/20100915_casavicini.jpg)

![img](http://1.bp.blogspot.com/_DMCeUNlrHns/TJSDnRSlh6I/AAAAAAAABLI/rFQjE8VAwjk/s320/20100915_casavicini2.jpg)

*[original article](http://onewaytosweden.blogspot.it/2010/09/casa-mia-casa-mia.html)*


##Il caldo che viene da lontano
Assieme al pacco di carte della casa ci sono stati consegnati anche i conti relativi al consumo energetico previsto per la casa stessa. I calcoli sono talmente dettagliati che è piuttosto complesso comprenderli a fondo per un non addetto ai lavori.

Tuttavia alcuni concetti sono facilmente comprensibili ed ecco qui le mie considerazioni.

Prima di tutto la fonte energetica principale: qui si chiama fjärrvärme e come il nome suggerisce significa "il calore che viene da lontano". In pratica per evitare che ogni singola casa abbia il suo proprio boiler il calore viene distribuito attraverso l'acqua calda direttamente da una centrale tramite delle tubature isolate ad alta pressione. La temperatura dell'acqua può variare dai 70C ai 120C in funzione della stagione e del tempo atmosferico. Una volta che l'acqua arriva in casa questa viene usata sia nell'impianto di riscaldamento che nei rubinetti. Una volta ceduto il calore l'acqua ritorna alla centrale per essere nuovamente riscaldata creando così una specie di circuito chiuso.



Il nuovo impianto di Norrköping è in grado di funzionare bruciando sia i rifiuti di provenienza domenistica che industriale. Dopo la separazione delle parti metalliche (che vengono riciclate) il combustibile viene bruciato in un'"atmosfera" di sabbia bollente che si chiama in gergo "fluidized bed combustion" o in breve FBC (approfondimento). Questa tecnica produce basse emissioni e permette una quasi completa combustione. L'impianto a pieno regime è in grado di bruciare 25-30 tonnellate di rifiuti e produrre 85MW all'anno sufficiente per il fabbisogno energetico di 25.000 case.




Nella valutazione energetica che ci è stata consegnata entrano dei parametri molto importanti e di cui è importante precisare i valori se poi qualche esperto volesse fare dei paragoni con quanto succede in Italia. La temperatura esterna media è stata fissata in 6,3C e quella interna a 21C. La valutazione poi tiene conto di tutti i materiali con i quali è costruita la casa, di tutte le superfici (porte, finestre), della tipologia di isolamenti, di tutte le perdite e di un'ipotetica presenza di quattro persone in casa.

Ma allora a conti fatti quanto spenderemo per tenere la nostra casa bella calda? Il fabbisogno energetico sarà di 81KWh per metro quadro all'anno. Il costo annuale per l'utilizzo dell'acqua calda comunale è di 3.850kr mentre il costo a KW è pari a 0,59kr (6 centesimi di euro). Direttamente sul sito del fornitore di energia Eon è facilmente calcolabile il costo annuo, che nel nostro caso si dovrebbe aggirare su circa 15.000kr che diviso per 12 mesi corrisponde ad una spesa media mensile di circa 135 euro. Beh alla fine non mi sembra poi così male, per avere 21C costanti in 160 metri quadri ad una latitudine nord di 58° e mezzo !

![img](http://1.bp.blogspot.com/_DMCeUNlrHns/TKcGKqTzSmI/AAAAAAAABLw/GHAE-w1q5-c/s320/fja%CC%88rrva%CC%88rme.jpg)

![img](http://4.bp.blogspot.com/_DMCeUNlrHns/TKcFmS1m9oI/AAAAAAAABLs/s2SwYRRX8qM/s320/panna15.jpg)

*[original article](http://onewaytosweden.blogspot.it/2010/10/il-caldo-che-viene-da-lontano.html)*


##OneWayToSweden cresce
No, non stiamo parlando di un nuovo sito, nè di ampliare il blog, e neppure di iniziare a collaborare con programmi radio/TV o di scrivere libri.

La bella notizia che vorremmo condividere con tutti voi oggi riguarda invece il fatto che nel 2011 la famiglia Formentini - Mainardi, oltre a trasferirsi in una nuova e più grande casa, crescerà numericamente con l'arrivo di un pupetto/a, previsto per febbraio ! Ormai è il momento di dirlo: la pancia non lascia più dubbi :-)
Maschio o femmina ? Non lo sappiamo e ci terremo la curiosità fino alla fine... Nascerà in Italia o in Svezia ? Qui, nella nostra patria di adozione. Nome ? Italiano come noi. 







Nella fervente attesa, ci diletteremo con un po' di post sulla maternità/paternità qui in Svezia ! A presto !

![img](http://2.bp.blogspot.com/_bRAFJVmBu9U/TKlzzlzPGSI/AAAAAAAAAUA/Ger6o4xogWo/s1600/Bimbo+in+arrivo.gif)

*[original article](http://onewaytosweden.blogspot.it/2010/10/onewaytosweden-cresce.html)*


##Mamme in attesa/1
Vivere l'esperienza di una gravidanza all'estero - tanto più se si tratta della prima, dove tutto è ignoto e da scoprire - è qualcosa che potrebbe destare più di qualche preoccupazione: avere a che fare con persone che parlano una lingua di cui non si ha la completa padronanza, essere presi in carico da un sistema sanitario che funziona in modo diverso da come si è abituati in Italia, impegnarsi a capire le regole della maternità/paternità per i genitori che lavorano, e alla fine far nascere un bambino in un ambiente già di per sé poco familiare (l'ospedale) e per di più straniero. 

Per quanto mi riguarda, parto da una posizione piuttosto privilegiata: l'ospedale dove mi faccio seguire è quello dove lavoro (con l'ulteriore vantaggio di non dover spostarmi di molto per raggiungere l'ambulatorio ostetrico); dopo un anno e mezzo qui ho capito come funziona il sistema sanitario e degli standard a cui si fa riferimento; infine con la lingua non mi sento più a disagio. 

I controlli in gravidanza vengono effettuati nella stragrande maggioranza dei casi in ambito pubblico, e sono del tutto gratuiti. Esistono poi in quasi tutte le città di medie-grandi dimensioni (e quindi anche qui a Norrköping) anche degli ambulatori privati che offrono gli stessi controlli fatti in ospedale, con le stesse scadenze, anche qui gratuitamente, ricevendo una sovvenzione dallo stato.
Alla prima visita viene fornito gratuitamente un sostanzioso "pacchetto informativo" che comprende due libri che spiegano in dettaglio le varie fasi della gravidanza e del puerperio (molto ben fatti, a mio parere), e una serie di altri opuscoli che tra l'altro illustrano i controlli previsti durante i 9 mesi (soprattutto il significato dei controlli ecografici) e le regole vigenti per il congedo di maternità/parternità.

Il programma "standard", per chi non ha problemi particolari durante la gravidanza, consiste in una serie di controlli con annessi esami del sangue e delle urine effettuati da un'ostetrica a scadenze predeterminate (rispettivamente alla 9a - 25a - 29a - 32a - 35a - 37a e 39a settimana di gravidanza) più due ecografie (una prima tra la 11a e la 13a settimana, abbinata a specifici esami del sangue per valutare il rischio di cromosomopatie, e una seconda tra la 18a e la 20a settimana - la cosiddetta "morfologica").
E qui arriva la prima osservazione: a meno di particolari problemi, se tutto procede come deve e gli esami sono normali, non c'è bisogno di fare la visita da un medico. Dopotutto, per misurare la pressione e interpretare gli esami del sangue standard, non c'è bisogno di una competenza superspecialistica, o no ? Le ostetriche sono d'altra parte preparate e se sorge qualche problema o complicazione l'aiuto del medico è dietro l'angolo. Anche le ecografie non vengono effettuate da un medico, ma da un'ostetrica specializzata in ecografia.

Altra differenza sostanziale: gli esami effettuati qui sono estremamente basilari, ma totalmente gratuiti. E  vi è la garanzia che tutte le donne vengano seguite nei tempi stabiliti.
 Il principio vigente è quello che solo ciò che è strettamente necessario viene previsto dai controlli, mentre il superfluo non viene effettuato. Qualche esempio pratico:
- il sesso del nascituro non viene indagato (si perde tempo durante l'ecografia nel cercare di identificarlo correttamente, meglio limitarsi a guardare quello che è veramente importante; poi ci possono essere problemi con pazienti che non vogliono figli di un sesso o dell'altro - ricordiamo che l'aborto in Svezia è legale e ottenibile senza dover addurre spiegazioni fino alla 18ma settimana).
- 2 ecografie bastano: a meno di problemi particolari (la cui possibile insorgenza viene monitorata con controlli diversi dall'ecografia), è importante sapere solo se si tratta di uno o più bimbi, se c'è il sospetto di cromosomopatie o se vi sono grossolane malformazioni e se la placenta è posizionata correttamente. Punto. Quindi niente "un'ecografia al mese" come spesso accade in Italia.
- gli esami del sangue sono ridotti allo stretto indispensabile (niente test per citomegalovirus o toxoplasmosi o fibrosi cistica: può suonare barbaro - ed è la prima cosa che ho pensato anch'io - ma ragionandoci sopra ha il suo perchè).
- le indagini "invasive" (amniocentesi o villocentesi) vengono effettuate solo su stretta indicazione, e non su richiesta della paziente (nemmeno a pagamento !).
- la percentuale di parti cesarei è molto più bassa che in Italia dal momento che vengono anche questi effettuati su stretta indicazione medica; nonostante questo la mortalità materno-infantile correlata al parto è di molto inferiore a quella registrata in Italia (e qui il pensiero va alle ultime notizie di cronaca...)
Insomma l'impressione è che qui la gravidanza venga considerata in modo molto più naturale e molto meno medicalizzato che in Italia.
Bene, queste le prime impressioni a cui ne seguiranno altre a mano a mano che il nostro viaggio procede !



![img](http://4.bp.blogspot.com/_bRAFJVmBu9U/TLSnyRwnFxI/AAAAAAAAAUE/qvQoTUqywgc/s1600/Gravid-blaa.jpg)

*[original article](http://onewaytosweden.blogspot.it/2010/10/mamme-in-attesa1.html)*


##Blogfesten 2011: dettagli pratici
La Blogfesten 2010 ha raccolto un numero di adesioni molto al di sopra alle aspettative!




Ci saranno molte delle persone presenti l’anno scorso alla prima edizione, e altrettante novità, non solo da Stoccolma, ma da altre parti della Svezia e anche dall’Italia. La maggioranza delle persone ha dato disponibilità nello stesso giorno ed orario, per cui è ora di dare l’annuncio ufficiale:


 

Sabato 23 Ottobre




a partire dalle ore 11:00




al Cafè Panorama,




al 5° piano della Kulturuset in Sergelstorg




Grazie all’aiuto di Giusi abbiamo prenotato i tavoli vicino alla finestra, e potremo passare il resto della giornata in compagnia, chiacchierando e approfittando del bar / ristorante. I posti non sono contati, per cui potete unirvi anche all’ultimo momento! Non c’è un programma definito, e molto probabilmente il tutto andrà avanti fino all’orario di chiusura del caffè (le 18) per poi proseguire oltre, magari fino al giorno dopo per chi avrà tempo.

Per favore passate parola sul vostro blog !

Grazie ancora anche a Mauro per l´organizzazione :-)

*[original article](http://onewaytosweden.blogspot.it/2010/10/blogfesten-2011-dettagli-pratici.html)*


##IFK Norrköping ritorna in Allsvenskan
In una fredda giornata d'autunno si gioca la penultima giornata di campionato della "serie B" svedese, la Superettan. L'IFK Norrköping guida ancora la classifica ma gli inseguitori sono agguerriti, specie i giallorossi del Syrianska, la squadra di Södertälje, un comune ai confini con la capitale Stoccolma.

L'ultima giornata di campionato si giocherà in casa sabato prossimo, proprio nella giornata della Blogfesten e proprio con la terza in classifica, il GIF Sundsvall. Mentre mi gusto la partita in tv (ogni sabato viene trasmessa una partita gratuitamente), penso al fatto che sabato prossimo non potrò essere in città per festeggiare l'eventuale promozione.

Eh sì... perché fino a quindici minuti dalla fine il Norrköping perde uno a zero fuori casa e tutto sembra rimandato all'ultima giornata... mai poi l'insistenza e il tocco di un diciassettenne svedese mettono la parola fine alla passione. Il Norrköping vince 2-1 e conclude con una giornata di anticipo la cavalcata verso la "serie A" svedese, l'Allsvenskan, dove viene promosso dopo due anni nella serie cadetta. Una cavalcata che ha visto la squadra sempre in testa al campionato, dalla prima all'ultima giornata, ma che non ha risparmiato vere e proprio giornate di passione ed emozione.







Dal prossimo anno nello stadio NyaParken capace di 18.000 spettatori a soli 200 metri da casa si giocheranno le partite dell'Allsvenskan e sarà proprio un altro vedere con parecchi più spettatori e squadre decisamente più titolate... intanto nell'Allsvenskan a quattro giornate dalla fine la vittoria del campionato è ormai una storia tra Malmö e Helsinborg, mentre nelle retrovie due delle tre squadre di Stoccolma rischiano la retrocessione, in particolare l'AIK vincitore del campionato 2009... intanto evviva l'IFK Norrköping !

![img](http://3.bp.blogspot.com/_DMCeUNlrHns/TLnSM0hCaJI/AAAAAAAABL0/G1AQhmSAyfo/s320/nyaparken.jpg)

*[original article](http://onewaytosweden.blogspot.it/2010/10/ifk-norrkoping-ritorna-in-allsvenskan.html)*


##Neve in arrivo?
Ormai ci siamo... era da domenica che l'avevo annusata la cosa.... ero di turno al lavoro e già c'erano le prime avvisaglie che qualcosa sarebbe potuto succedere a metà settimana. Di cosa stiamo parlando? Ma della neve ovviamente! Qui in Svezia ormai l'estate è alle spalle, le maniche corte si usano solo in casa e ormai fuori dalle calde mura casalinghe, è tempo di berretti e guanti.

Una piccola bassa pressione il cui centro nelle prossime ore si sposterà dalla Svezia centro-occidentale a quella sud-orientale orami sembra abbastanza probabile riesca a portare proprio sulla nostra regione la prima spruzzata di neve della stagione invernale 2010-2011. Anche se c'è da dire che in queste situazioni con basse pressioni di media intensità con traiettorie un po' strane non c'è mai da stare sicuri, questa volta il fatto che tra domenica ed oggi la previsione sia più o meno la stessa mi fa "ben" sperare. Domani infatti, se tutto va come da copione, la bassa pressione dovrebbe tirarsi dietro aria fredda da nord e la pioggia che cadrà al mattino si dovrebbe trasformare in nevischio nella notte...







Questa immagine rappresenta la situazione prevista sulla Scandinavia meridionale domani sera mercoledì 20 ottobre alle ore 20. Nonostante si tratti di un'immagine per addetti ai lavori, vi spiego perché parla abbastanza chiaro: la vedete la parte tratteggiata con strisce celesti oblique che è presente proprio sopra la nostra zona, dove c'è anche il punto nero che rappresenta Norrköping? Bene quella è neve... nulla di trascendentale si intende... visto che poi le temperature diurne dovrebbero riportarsi sopra lo zero... c'è quindi da aspettarsi un andirivieni di nevischio e pioggia in questa settimana con temperature diurne positive e quelle notturne di qualche grado sotto lo zero. 

Intanto giusto per buttare uno sguardo un po' più a nord... ecco come oggi si presenta la situazione questo pomeriggio a Kiruna dove tra due mesi e mezzo ad inizio gennaio ci trasferiremo per una quattro giorni dedicata alle Aurore Boreali !

![img](http://3.bp.blogspot.com/_DMCeUNlrHns/TL2eDm46jmI/AAAAAAAABL8/SA0zW3kr9d0/s400/20101019-neve1.jpg)

![img](http://4.bp.blogspot.com/_DMCeUNlrHns/TL2fbYBAKdI/AAAAAAAABMA/xUb3AoFB-Ik/s320/201010191537_kiruna.jpg)

*[original article](http://onewaytosweden.blogspot.it/2010/10/neve-in-arrivo.html)*


##Full immersion a Vadstena...
Eccomi di nuovo a casa dopo due giorni di formazione trascorsi assieme a colleghi a Vadstena. Si tratta dell'appuntamento annuale relativo al nostro dipartimento "Företag-Media" in cui si ha l'occasione di incontrare tutti i colleghi che lavorano anche nelle altre sedi di Göteborg, Malmö, Stoccolma e Sundsvall. Martedì mattina, nell'apprestarmi a raggiungere l'ufficio da dove una corriera ci avrebbe portato a destinazione, ero un po' perplesso ma tuttavia molto curioso di tutto quello che mi avrebbe aspettato.

Oggi appena rientrato non posso che dire che è stata un'esperienza molto interessante trascorsa in un ambiente di "lusso", al Klosterhotellet di Vadstena, in pratica nelle strutture che erano connesse e servivano al convento di Santa Brigitta.



Oggi appena rientrato non posso che dire che è stata un'esperienza molto interessante trascorsa in un ambiente di "lusso", al Klosterhotellet di Vadstena, in pratica nelle strutture che erano connesse e servivano al convento di Santa Brigitta.







Il programma era fitto ma grazie alla tipica organizzazione svedese tutto è filato liscio, nessun ritardo e tutti i tempi sono stati rispettati. Ma la cosa che più di tutte mi ha colpito è stato il modo in cui il tutto si è svolto. Le presentazioni in PowerPoint sono state alternate a momenti formativi di lavoro in gruppo a diverse ed abbondanti pause fika (quella del martedì pomeriggio addirittura con birra Åbro con gradazione alcoolica 6° e gustosi paninetti imbottiti). I pranzi a buffet si sono alternati a una cena luculliana servita al tavolo con tanto di tovaglia, servizio di tre bicchieri, vini e liquori a volontà. Ovviamente come buona abitudine durante la cena si alternavano brindisi a canti tipici (alcune delle canzoni le avevamo già cantate a Midsommar e quindi non mi erano nuove...).

Il programma era fitto ma grazie alla tipica organizzazione svedese tutto è filato liscio, nessun ritardo e tutti i tempi sono stati rispettati. Ma la cosa che più di tutte mi ha colpito è stato il modo in cui il tutto si è svolto. Le presentazioni in PowerPoint sono state alternate a momenti formativi di lavoro in gruppo a diverse ed abbondanti pause fika (quella del martedì pomeriggio addirittura con birra Åbro con gradazione alcoolica 6° e gustosi paninetti imbottiti). I pranzi a buffet si sono alternati a una cena luculliana servita al tavolo con tanto di tovaglia, servizio di tre bicchieri, vini e liquori a volontà. Ovviamente come buona abitudine durante la cena si alternavano brindisi a canti tipici (alcune delle canzoni le avevamo già cantate a Midsommar e quindi non mi erano nuove...).

Nonostante i contenuti del corso siano stati molto interessanti, visto che c'è stata la possibilità di conoscere più da vicino il lavoro degli altri, nonché tutti i risvolti economici/finanziari e le previsioni/sviluppi per il prossimo anno, quello su cui voglio spendere due parole in più rientra nella categoria "intrattenimento".

Nonostante i contenuti del corso siano stati molto interessanti, visto che c'è stata la possibilità di conoscere più da vicino il lavoro degli altri, nonché tutti i risvolti economici/finanziari e le previsioni/sviluppi per il prossimo anno, quello su cui voglio spendere due parole in più rientra nella categoria "intrattenimento".

Non ci crederete ma nel pomeriggio di martedì terminate le "lezioni" in aula, siamo stati divisi in due gruppi: il primo si è cimentato in un'avventura misteriosa mentre le persone del secondo si sfidavano in giochi medievali. Volete sapere di cosa si è trattato in pratica? Come qualcuno forse si ricorderà (ne avevamo già parlato in un post estivo) a Vadstena c'è il famoso convento di Santa Brigitta con museo annesso. Nel buio della sera siamo stati guidati alla luce di una fiaccola da due monaci in costume all'interno del convento dove tutte le luci erano state spente. Una volta infilato il saio del monaco, legata le cordicella alla vita e presa in mano una piccola lampada ci sono state spiegate le istruzioni del gioco.

In pratica bisognava con l'aiuto di dieci bigliettini ed altrettanti indovinelli/giochi di parole/indizi disseminati all'interno del museo/convento cercare di ritrovare la soluzione del mistero della rosa e dell'anello. Vi immaginate girovagare tutti al buio dentro al convento (con tutta la schiera di grandi capi inclusi) alla ricerca dell'anello perduto? Beh lascio i commenti a voi... nonostante la mia non padronanza dello svedese, con un po' di intuito e logica ho potuto dare il mio contributo alla mia squadra. Ma prima di questa esperienza c'è stata quella dei giochi medievali. Armati di cuffie, berretti e guanti tutti fuori all'aperto a sfidarsi in squadre al tiro con l'arco, con la balestra, a contare triangoli, ad una specie di scarabeo dove si doveva formare la parola più lunga possibile e in prove di abilità e coordinazione motoria !

Non ci crederete ma nel pomeriggio di martedì terminate le "lezioni" in aula, siamo stati divisi in due gruppi: il primo si è cimentato in un'avventura misteriosa mentre le persone del secondo si sfidavano in giochi medievali. Volete sapere di cosa si è trattato in pratica? Come qualcuno forse si ricorderà (ne avevamo già parlato in un post estivo) a Vadstena c'è il famoso convento di Santa Brigitta con museo annesso. Nel buio della sera siamo stati guidati alla luce di una fiaccola da due monaci in costume all'interno del convento dove tutte le luci erano state spente. Una volta infilato il saio del monaco, legata le cordicella alla vita e presa in mano una piccola lampada ci sono state spiegate le istruzioni del gioco.







In pratica bisognava con l'aiuto di dieci bigliettini ed altrettanti indovinelli/giochi di parole/indizi disseminati all'interno del museo/convento cercare di ritrovare la soluzione del mistero della rosa e dell'anello. Vi immaginate girovagare tutti al buio dentro al convento (con tutta la schiera di grandi capi inclusi) alla ricerca dell'anello perduto? Beh lascio i commenti a voi... nonostante la mia non padronanza dello svedese, con un po' di intuito e logica ho potuto dare il mio contributo alla mia squadra. Ma prima di questa esperienza c'è stata quella dei giochi medievali. Armati di cuffie, berretti e guanti tutti fuori all'aperto a sfidarsi in squadre al tiro con l'arco, con la balestra, a contare triangoli, ad una specie di scarabeo dove si doveva formare la parola più lunga possibile e in prove di abilità e coordinazione motoria !













Devo confessare che mi sono divertito e se avessi saputo lo svedese un po' meglio penso che il divertimento sarebbe stato ancora maggiore !

Devo confessare che mi sono divertito e se avessi saputo lo svedese un po' meglio penso che il divertimento sarebbe stato ancora maggiore !

L'altra cosa su cui vorrei spendere altre due parole è la location. L'hotel e le strutture annesse si possono definire di standard molto elevato, diciamo pure di lusso... arredamento curato nei minimi particolari, angoli e salette di tutti i tipi e camere personalizzate. La mia, sarà stato magari che sono tra i neo assunti, sarà stato che il nostro settore (Ocean Routing) ha avuto i risultati economici migliori negli ultimi due anni, era una camera con vista sul chiostro del convento e con tanto di vasca idromassaggio in bagno.

L'altra cosa su cui vorrei spendere altre due parole è la location. L'hotel e le strutture annesse si possono definire di standard molto elevato, diciamo pure di lusso... arredamento curato nei minimi particolari, angoli e salette di tutti i tipi e camere personalizzate. La mia, sarà stato magari che sono tra i neo assunti, sarà stato che il nostro settore (Ocean Routing) ha avuto i risultati economici migliori negli ultimi due anni, era una camera con vista sul chiostro del convento e con tanto di vasca idromassaggio in bagno.







Purtroppo il martedì sera la cena e il dopo cena sono terminati piuttosto tardi a mezzanotte passata e nulla si poteva pensare o fare, ma stamattina avevo puntato la sveglia alle sette perché non volevo perdermi il bagno in vasca. E così è stato ! 

Purtroppo il martedì sera la cena e il dopo cena sono terminati piuttosto tardi a mezzanotte passata e nulla si poteva pensare o fare, ma stamattina avevo puntato la sveglia alle sette perché non volevo perdermi il bagno in vasca. E così è stato ! 










Non potete immaginare cosa vuole dire farsi un bel idrommassaggio bollente alle sette e mezzo del mattino e poi tuffarsi in una colazione da leccarsi le dita con tanto di brioche dolci alla marmellata e cioccolato. Mmmhhh... Come ultima cosa ovviamente la mia colazione "dolce" ha lasciato esterrefatti i miei commensali... l'incredulità però è sempre reciproca... anche loro non scherzavano con salame, formaggio e peperoni alle 8 di mattina. Su questo non transigo e mantengo le mie buone abitudini mediterranee.

Non potete immaginare cosa vuole dire farsi un bel idrommassaggio bollente alle sette e mezzo del mattino e poi tuffarsi in una colazione da leccarsi le dita con tanto di brioche dolci alla marmellata e cioccolato. Mmmhhh... Come ultima cosa ovviamente la mia colazione "dolce" ha lasciato esterrefatti i miei commensali... l'incredulità però è sempre reciproca... anche loro non scherzavano con salame, formaggio e peperoni alle 8 di mattina. Su questo non transigo e mantengo le mie buone abitudini mediterranee.

![img](http://4.bp.blogspot.com/_DMCeUNlrHns/TMhhHagEnRI/AAAAAAAABMg/-VgJh3eOoU8/s320/klosterhotellet.jpg)

![img](http://4.bp.blogspot.com/_DMCeUNlrHns/TMhgZaA-cQI/AAAAAAAABMc/_IPon1se1fI/s320/monaci.jpg)

![img](http://1.bp.blogspot.com/_DMCeUNlrHns/TMhebXz_eiI/AAAAAAAABME/JA4kSkLOA_Q/s320/giochimedievali.jpg)

![img](http://3.bp.blogspot.com/_DMCeUNlrHns/TMhegasbzZI/AAAAAAAABMY/ECqHZ7hz4V8/s320/vadstena_vasca.jpg)

![img](http://2.bp.blogspot.com/_DMCeUNlrHns/TMhef0BnMqI/AAAAAAAABMU/GWj3nl5d2Is/s320/idromassaggio.jpg)

*[original article](http://onewaytosweden.blogspot.it/2010/10/full-immersion-vadstena.html)*


##Semafori intelligenti e taxisti folli
Era da un po' che aspettavo di trovare il momento giusto per fare questo filmato. L'occasione è arrivata un paio di giorni fa quando al mattino presto ho riaccompagnato il mio amico Marc (nonché compagno di stanza per diversi anni all'Università a Padova) alla stazione da dove avrebbe poi preso l'autobus per l'aeroporto di Svaksta a da lì a Parigi.

Al ritorno in automobile non c'era granché traffico e così impugnato li telefonino sono riuscito a riprendere quello che io chiamo "il miracolo dei semafori". Il filmato è stato girato lungo la strada che costeggia il centro città lungo la quale sono disseminati diversi semafori e qualche rotonda. Generalmente quando non c'è nessuno agli incroci di default tutti i semafori sono rossi ma al sopraggiungere della prima autovettura, grazie ad un sensore che rileva la luce dei fari, scatta magicamente il verde. Il tutto ovviamente se dall'altra parte non c'è nessun'altra macchina.

E' chiaro che in presenza di normale traffico entrano in gioco altri fattori come le priorità, le prenotazioni dei passaggi pedonali, ecc. Il bello è che quando si gira in auto con poco traffico in pratica non c'è mai da aspettare in quanto il rosso del semaforo all'approssimarsi dell'auto muta in giallo e poi verde.

Adesso però voglio raccontarvi anche quanto accaduto quest'inverno. In occasione di un nostro rientro in Italia dovevamo prendere l'autobus per l'aeroporto alle 4.30 del mattino e così ci siamo affidati ad un taxi. Qui i taxi sono in buona parte guidati da persone del medio oriente o da egiziani che, quando ne hanno la possibilità (come appunto al mattino presto), guidano come se si trovassero lungo le strade de Il Cairo a velocità folli indipendentemente dal fatto che ci sia fretta o no, oppure che ci sia la neve o il ghiaccio al suolo.

Fatto sta che il taxista dopo averci fatto salire ha iniziato la sua folle corsa lungo il centro cittadino completamente deserto con tanto di derapate e controsterzi nelle curve (visto che era tutto innevato) ed uso spropositato dei fari abbaglianti per sollecitare il semaforo a diventare verde prima del solito. Tutto è filato liscio fintantoché ad uno degli ultimi semafori la presenza di un'altra automobile dall'altra parte dell'incrocio non ha permesso al giochetto degli abbaglianti di funzionare; come risultato una frenatona con tanto di gomme chiodate e taxi che si ferma ben oltre la riga ed il semaforo steso... cose da non credere.

Ad ogni modo a parte lo strano utilizzo dei semafori da parte di alcuni taxisti, i semafori intelligenti devo dire sono una grande cosa. Inoltre la presenza del giallo anche prima del verde (oltre ovviamente prima del rosso...) azzera lo stress connesso all'attesa al semaforo in prima fila. Ecco quindi a voi il video incriminato:  

*[original article](http://onewaytosweden.blogspot.it/2010/11/semafori-intelligenti-e-taxisti-folli.html)*


##Un corso ad Uppsala: qualche riflessione
Sono di ritorno da ad Uppsala dove sono stata con Giulia per un corso di formazione di 4 giorni. Tema del corso: approfondimento di neurologia d'urgenza. Target del corso: medici che nella loro attività quotidiana hanno a che fare con  tali problemi, siano questi medici semplici tirocinanti, specializzandi o già specialisti.

Il corso era molto ben fatto e fin dalla prima lezione ci sono stati forniti molti spunti concreti e subito applicabili alla pratica quotidiana (ovviamente presupponendo che la teoria sia già nota, come appunto dovrebbe essere).

Dimenticavo una cosa: il corso - compresi l'alloggio e il viaggio per venire fin qui - è stato interamente pagato dalle rispettive aziende sanitarie dove ognuno di noi partecipanti lavora (da Kiruna a Malmö).

E il mio pensiero non può che tornare al periodo della nostra formazione da specializzande, non molto tempo fa a Padova: durante i 5 anni di formazione, solo lezioni estremamente teoriche e con pochi riscontri applicativi, nessun corso pagato dalla scuola di specializzazione (alla quale in cambio lasciavamo poco meno di due migliaia di euro all'anno di tasse, oltre a lavorare - ma dove andavano questi soldi, ci si può chiedere), e la costante necessità di "far da sè" per raggiungere quelle competenze richieste nel lavoro di tutti giorni (con conseguenti dubbi amletici: "ma sarà proprio così ? Non ho nessuno a cui chiedere... non ci sono mai delle direttive chiare e univoche..." che oggi cerchiamo in tutti i modi di lasciarci alle spalle).  

E il pensiero va anche ad un articolo pubblicato qualche tempo fa su un'edizione locale del Corriere della Sera: una delegazione svedese si è recata non molto tempo fa in Italia - a Pavia - per reclutare medici da assumere con contratti a tempo indeterminato nel sistema sanitario svedese. Oltre a lavoro vero e proprio, vengono offerti anche aiuto per la sistemazione abitativa e corsi di lingua svedese. Nonché uno stipendio assolutamente lontano da quello che l'Italia può offrire: anche se la cifra citata nell´articolo - a buon senso - dovrebbe quella lorda - a meno che il lavoro non sia nell'estremo nord del Paese dove lo svantaggio climatico e la distanza non indifferente dal resto del Paese con conseguenti difficoltà di spostamento vengono compensati in vile denaro.

Il preside della facoltà di Medicina e Chirurgia pavese metteva allora in guardia di fronte alla previsione della penuria di medici che l'Italia si troverà ad affrontare a partire dal 2015, quando la generazione sanitaria formatasi negli anni '70 andrà in pensione: sembra che l'Italia tra qualche anno si troverà ad affrontare una situazione che la Svezia sta già vivendo da anni, e forse ci sarà la necessità di reclutare medici dall'estero. Ma siamo proprio sicuri che questi medici stranieri vogliano venire a lavorare in Italia piuttosto che in altri Paesi ? Che tipo di formazione o di condizioni lavorative saprà offrire il nostro Paese a quel punto ? Saranno competenti e ben formati i medici del futuro in Italia ? Quanto competitivo sarà il nostro Paese per quanto riguarda la formazione e l´aggiornamento continuo del personale ? La speranza è che non si continui a fare affidamento sulla buona volontà e sul senso del dovere di ognuno, ma che si inizi ad investire sulla formazione un po' di più dall'alto.

Il preside della facoltà di Medicina e Chirurgia pavese metteva allora in guardia di fronte alla previsione della penuria di medici che l'Italia si troverà ad affrontare a partire dal 2015, quando la generazione sanitaria formatasi negli anni '70 andrà in pensione: sembra che l'Italia tra qualche anno si troverà ad affrontare una situazione che la Svezia sta già vivendo da anni, e forse ci sarà la necessità di reclutare medici dall'estero. Ma siamo proprio sicuri che questi medici stranieri vogliano venire a lavorare in Italia piuttosto che in altri Paesi ? Che tipo di formazione o di condizioni lavorative saprà offrire il nostro Paese a quel punto ? Saranno competenti e ben formati i medici del futuro in Italia ? Quanto competitivo sarà il nostro Paese per quanto riguarda la formazione e l´aggiornamento continuo del personale ? La speranza è che non si continui a fare affidamento sulla buona volontà e sul senso del dovere di ognuno, ma che si inizi ad investire sulla formazione un po' di più dall'alto.

*[original article](http://onewaytosweden.blogspot.it/2010/11/un-corso-ad-uppsala-qualche-riflessione.html)*


##Come cercare un lavoro in Svezia
Sono tante le mail che riceviamo dai nostri lettori, qualche volta non riusciamo nemmeno a rispondere a tutti soprattutto per la mancanza di tempo visti tutti i progetti che abbiamo in piedi (vedi casa, pupo, lavori vari...).

In questi giorni quindi mi sono messo al lavoro ed ho deciso di prendere il toro per le corna e cercare di scrivere un post che possa fornire una risposta a tutti i quesiti (o perlomeno a molti di questi) che ci vengono posti nelle mail e che si possono riassumere nella fatidica frase "come cercare e magari anche trovare un lavoro in Svezia".

In Svezia c'è un apposito ufficio statale che rappresenta da solo una fonte inestimabile di informazioni e risorse da cui partire. Il nome di questi uffici disponibili in tutte le città è quasi impossibile da pronunciare correttamente per coloro che sono alle prime armi con la lingua svedese è "Arbetsförmedlingen" (quasi al pari del famoso "sjuksköterska - infermiera" !




Ma prima di addentrarci a parlare dell'Arbetsförmedlingen consiglio la visione di (per chi non l'avesse ancora visto) questo video carino disponibile su YouTube dal titolo "Living and working in Sweden" che qui di sotto ripropongo.







C'è anche una brochure che descrive il mondo del lavoro in Svezia.




Ma veniamo adesso al sito web dell'Arbetsförmedlingen che a mio parere è fatto molto bene e contiene oltre a degli strumenti molto pratici di ricerca dei posti di lavoro disponibili anche delle guide che spiegano molti argomenti correlati con il mondo del lavoro in Svezia. Ovviamente il sito non è solo in svedese, ma sono disponibili moltissime altre lingue alcune veramente esotiche come ad esempio il mongolo o il "tigriska" una lingua che si parla in Etiopia. Cosa curiosa manca l'italiano !

Eccoci quindi al primo "punto dolente". La condizione che secondo me è "quasi" indispensabile per trovare un lavoro in Svezia è la conoscenza dell'inglese almeno ad un livello da poter comprendere quello che c'è scritto su un testo. Senza l'inglese e senza ovviamente lo svedese, le cose si complicano.

Ma supponiamo che l'inglese faccia parte del nostro bagaglio culturale in un modo o nell'altro.










Consiglio n. 1: prima di tutto guardarsi con calma i video introduttivi su quello che l'Arbetsförmedlingen è in grado di offrire: la ricerca dei posti liberi, i corsi di studio ed i seminari disponibili, come registrarsi, che tipo di assistenza è possibile ricevere se si hanno delle capacità di lavoro ridotte a causa di un incidente o una disabilità, come ottenere un job-coach (una persona dedicata che può fornire consigli e aiuti nello scrivere un CV o una lettera di presentazione) oltre ad altri consigli molto pratici su come scrivere un CV o come poter venire in contatto con gli uffici. I video sono disponibili qui. Se ovviamente lo svedese è impossibile da capire meglio scegliere l'inglese o lo spagnolo (non penso che l'arabo e il persiano siano di grande aiuto).




Consiglio n. 2: nel sito web ci sono anche molte informazioni specifiche che relazionano le singole professionalità al mondo del lavoro con informazioni pratiche sul tipo di lavoro, sugli studi/abilitazioni richieste e sulle previsioni future di impiego. Ecco il link alle varie categorie di professionalità (Yrke och framtid). Tutte queste info sono in svedese ma utilizzando Google Translate magari dallo svedese all'inglese (che funziona meglio che dallo svedese all'italiano) si riesce a capire molto di più di quello che ci si potrebbe aspettare. Nelle sottopagine specifiche per singolo lavoro ci sono anche i link diretti a tutti i posti di lavoro connessi alla professionalità prescelta (a solo titolo di esempio vedi Programmerare ossia programmatore).




Consiglio n. 3: ossia come cercare quali e quanti posti di lavoro sono disponibili. Si tratta di un'enorme banca data, Platsbanken appunto, dove è possibile impostare la ricerca secondo diversi criteri come il tipo di lavoro (Yrkesvis), l'area geografica (Arbetsort), una ricerca libera secondo un testo (Fritext) ed una più dettagliata (Detalierad sökning). Familiarizzare con i primi due metodi in modo da rendersi conto della dimensione dell'offerta e soprattutto delle zone geografiche in cui si concentrano le maggiori possibilità è un buon punto di inizio. Oltre alla ricerca classica c'è anche una nuova funzione di ricerca estremamente utile che permette di cercare i posti di lavoro secondo criteri multipli come: area geografica, durata dell'impiego da 10 giorni a tempo indeterminato (Varaktighet), orario di lavoro tempo pieno/parziale (Arbetstid) ed esperienza (Erfarenhet). Si tratta di unno strumento in più per trovare un lavoretto magari temporaneo (come postino, spalaneve, cameriere, ecc.) in attesa di qualcosa di più attinente alle proprie capacità.







Consiglio n. 4: preparare il proprio CV secondo il modello europeo scaricabile dal sito del Europass. Ovviamente è meglio scaricare il modello in inglese (oppure quello in svedese per chi vuole iniziare a dilettarsi con la lingua...). Nella stessa pagina web c'è anche un altro documento che è utile per l'autovalutazione della propria conoscenza delle lingue straniere che si chiama Passaporto delle lingue. Nel sito dell'Europass assieme ai moduli ci sono anche tutte le istruzioni su una corretta compilazione del CV.




Consiglio n. 5: perché non registrarsi sul sito dell'Arbetsförmedlingen ed inserire il proprio curriculum appena scritto? Si possono anche ricevere nella propria posta elettronica gli annunci dei posti disponibili relativi alla propria formazione professionale.




Consiglio n. 6: prima di partire alla volta della Svezia è bene aver convertito i propri certificati di studi e/o le proprie abilitazioni professionali. Qui si possono trovare delle informazioni dettagliate sulle professionalità regolamentate in Svezia e su quello che c'è da fare. In questa brochure invece si parla proprio del riconoscimento della propria qualifica professionale con un ottimo diagramma di flusso (tipicamente svedese) che illustra la strada da percorrere.







Consiglio n. 7: oltre a cercare nell'immensa lista dei posti di lavoro disponibili è utile dare un'occhiata anche al giornale che viene pubblicato settimanalmente con tutti gli annunci di lavoro. Questa è la pagina del giornale "Platsjournalen" dove ci sono i link all'ultimo numero (Läs senaste numret) e a tutti i numeri precedenti (Tidigare nummer).




C'è da dire che esiste una possibilità anche per coloro che non conoscono nemmeno una parola di inglese: infatti l'Arbetsförmedlingen può mettere a disposizione un traduttore per una migliore assistenza in loco. Per coloro che invece volessero andare di persona ad un ufficio locale dell'Arbetsförmedlingen è bene essere preparati e recarsi con un documento di identità valido (spesso viene richiesto il passaporto) e tutti i propri certificati di studio e di abilitazione professionale propriamente convertiti.




Che altro dire...  in bocca al lupo e... lycka till !

![img](http://1.bp.blogspot.com/_DMCeUNlrHns/TNPZJ83aq0I/AAAAAAAABMs/WZaUSjDa0dI/s400/platsbanken.jpg)

![img](http://3.bp.blogspot.com/_DMCeUNlrHns/TNbbINLgIDI/AAAAAAAABM0/DJc14OLjjOM/s320/arbetsfo%CC%88rmedlingen.jpg)

![img](http://4.bp.blogspot.com/_DMCeUNlrHns/TNPKzMmr8pI/AAAAAAAABMk/lBS4vlLgO2Y/s320/flowchart.jpg)

*[original article](http://onewaytosweden.blogspot.it/2010/11/come-cercare-un-lavoro-in-svezia.html)*


##Voglio vivere così
Un'intervista rilasciata da Silvia al sito web "Voglio vivere così" è stata pubblicata qualche giorno fa. E' una vasta panoramica sulla vita e sul mondo del lavoro in Svezia, non dal punto di vista della capitale ma da un punto di vista di una città di provincia che sta raggiungendo i 130.000 abitanti, Norrköping. Buona lettura !



![img](http://2.bp.blogspot.com/_DMCeUNlrHns/TNQ0dC97MTI/AAAAAAAABMw/piGSzKvNLsY/s400/voglioviverecosi%CC%80.jpg)

*[original article](http://onewaytosweden.blogspot.it/2010/11/voglio-vivere-cosi.html)*


##Team working a Boda Borg
Alla fine è arrivato il giorno di Boda Borg. Scommetto che non sapete che cosa nascondano queste due semplici parole. Non è il Bunga Bunga. Dopo le avventure nei due giorni di formazione trascorsi a Vadstena con tanto di idromassaggio alle sette del mattino nel albergo-convento, qualche giorno fa era arrivato il momento della giornata relativa al team-working. L’appuntamento era per le otto del mattino alla reception dell’SMHI (il mio posto di lavoro). La meta era Öxelosund, circa un’ottantina di chilometri in direzione di Stoccolma, un paesello sulla costa ad una manciata di chilometri dall’aeroporto di Skavsta.

Il mio pensiero la sera precedente era se presentarmi all’apputamento con la mia auto o fidarmi della guida dei colleghi visto che era prevista anche neve. La prima sorpresa arriva quando ci ritroviamo tutti pronti per partire e vengono estratte le chiavi di due Volvo V-70 nuove di zecca, fresche di noleggio che ci aspettano nel parcheggio. Non perdo l’occasione per eleggermi volontario alla guida e così mi impossesso del macchinone sotto una fitta nevicata iniziata alle prime luci dell’alba. Ed io che mi aspettavo di dover usare le nostre macchine… che ingenuo!

Boda Borg possiamo definirlo prima di tutto un luogo di divertimento. Il programma prevedeva oltre alle solite immancabili fika (ovunque si vada ma molto apprezzate durante il giorno visto l’impegno fisico richiesto) anche un pranzo a buffet ed una cena presso un bel ristorante della città. In cambio quello che ci veniva richiesto era di valutare, nei momenti di pausa, delle proposte concrete su come poter migliorare l’organizzazione e l’efficienza del nostro lavoro.




Ma la parte più divertente è stata quanto è in grado di offrire in realtà Boda Borg. Si tratta di una struttura a tre piani dove sono ricreate 21 differenti “sfide” di gruppo dove vengono stimolati intelligenza, intuito, coordinazione, improvvisazione, fisicità ma soprattutto lavoro di squadra. Ogni sfida è rappresentata concretamente da una o più stanze collegate tra di loro alle quali si può accedere in sequenza dopo aver risolto i vari “quesiti”  proposti. Al primo passo falso si accende la luce rossa e bisogna uscire e iniziare  daccapo tentando con un’altra soluzione o con un’altra idea. Le sfide sono suddivise in gruppi: verdi quelle dove è richiesto più il cervello, rosse quelle più facili da dove iniziare ad approcciare il concetto di sfida e le modalità di risoluzione e quelle nere dove la fisicità è la parte più importante.

Gli istruttori sul posto ci avevano spiegato che per venire a capo delle sfide più semplici occorrono in genere meno di dieci tentativi, per quelle più difficili si può arrivare anche a 20-30 tentativi. Suddivisi in gruppi di tre (visto che è il numero minimo per poter affrontare le singole sfide) ci siamo lanciati all’opera.




All’inizio siamo partiti un po’ titubanti ma poi, presa confidenza con il sistema, il divertimento è sopraggiunto subito e la sfida è iniziata. Alla fine della giornata, delle 21 sfide, eravamo riusciti a risolverne 11 abbandonandone solo una. Quella che ha richiesto più tentativi? Una di quelle nere, quelle cattive, a cui siamo venuti a capo dopo circa 15 tentativi. Spesso occorre muoversi furtivi, arrampicarsi agilmente o strisciare in silenzio senza far rumore. Fotocellule e microfoni controllano i movimenti e generano gli allarmi che producono il fallimento alla prima mossa falsa.

Qualche sfida è anche un po’ truculenta al limite del film dell’orrore ma i cartelli di avviso e di istruzioni (in svedese ed inglese) all’entrata sono sempre chiari e facilitano la scelta. Altre invece impongono la “spremitura delle meningi” prima di agire. In alcune ci si muove al buio, in altre è il tatto a rappresentare la chiave vincente… quasi sempre però l’incognito di quello che si cela dietro le porte è l’incentivo maggiore ad aprirle e lanciarsi nella sfida!




Per tutti coloro che abitano in Svezia o magari decidono di farsi una vacanza di una settimana può essere una bella idea per passare una giornata diversa dal solito. A conti fatti alla fine della giornata (circa 4 ore impiegati nelle sfide), la mia squadra ha portato a casa un punteggio di 30 punti che è risultato il più alto tra quelli delle nostre tre squadre. Come primo premio avevamo la possibilità di scegliere una t-shirt ma tutti hanno ricevuto un ricordo… vincenti e perdenti… perché tutti devono essere felici alla fine (in stile svedese ovviamente).

Il resto è stato una succulenta cena a tre portate seduti al tavolo (cosa che non sempre succede in Svezia essendo abbastanza comuni i buffet) alla quale purtroppo ho dovuto astenermi da qualsiasi tipo di alcool (vino e birra) in quanto autista di turno. Alle otto e mezza di sera eravamo di nuovo nel parcheggio dell’SMHI imbiancato da 10 cm di neve, stanchi ma contenti. Sicuramente è stato un modo per saldare i rapporti con i colleghi, per parlare in libertà senza il fiato sul collo dei capi, per capire meglio la psicologia delle persone che senz’altro al di fuori dell’ambiente di lavoro si concedono e si aprono di più.

![img](http://4.bp.blogspot.com/_DMCeUNlrHns/TN-x8ELe_rI/AAAAAAAABM4/BkrnKbKy7AA/s320/bodaborg.jpg)

![img](http://1.bp.blogspot.com/_DMCeUNlrHns/TN-ywDRkM9I/AAAAAAAABM8/dvkpKFpXCVE/s320/bodaborg2.jpg)

![img](http://3.bp.blogspot.com/_DMCeUNlrHns/TN-y0jCWFnI/AAAAAAAABNA/X9anm3UrPeo/s320/bodaborg3.jpg)

*[original article](http://onewaytosweden.blogspot.it/2010/11/team-working-boda-borg.html)*


##Italia-Svezia: fuso orario?
Un sms sul telefono italiano mi sveglia, guardo l’orologio e non mi sorprendo più di tanto vedendo che le lancette hanno oltrepassato le dieci del mattino. Mentre Silvia riesce ancora a prolungare il suo letargo notturno io cerco di attivare il cervello e trascinarmi in doccia. Sabato sera siamo atterrati a Milano ospiti di una coppia di amici d’infanzia, Marco e Silvia, e devo dire che la nostra vita si è letteralmente trasformata.

Mi ricordavo che l’Italia fosse sullo stesso fuso orario della Svezia (anche se ogni tanto sento qualcuno che mi dice “ma in Svezia quante ore di fuso orario avete?”). Ma da quando siamo arrivati in Italia devo ricredermi e adesso posso tranquillamente affermare che ci sono almeno tre-quattro ore di fuso. Non ci credete? Beh a Norrköping si cena alle 19 e alle 22 è l’orario per la nanna…mentre questo sabato e questa ci siamo seduti a tavola rispettivamente alle 23 e alle 24 e prima delle 2 del mattino non siamo andati a dormire. La sveglia? In Svezia alle 6.30-7, qui a Milano alle 9.30-10!

Mi ricordavo che l’Italia fosse sullo stesso fuso orario della Svezia (anche se ogni tanto sento qualcuno che mi dice “ma in Svezia quante ore di fuso orario avete?”). Ma da quando siamo arrivati in Italia devo ricredermi e adesso posso tranquillamente affermare che ci sono almeno tre-quattro ore di fuso. Non ci credete? Beh a Norrköping si cena alle 19 e alle 22 è l’orario per la nanna…mentre questo sabato e questa ci siamo seduti a tavola rispettivamente alle 23 e alle 24 e prima delle 2 del mattino non siamo andati a dormire. La sveglia? In Svezia alle 6.30-7, qui a Milano alle 9.30-10!

Non c’eravamo proprio abituati a questi ritmi “vacanzieri”… e la splendida ospitalità riservataci dai nostri amici ci ha garantito una 36 ore ad altissimo livello… sabato sera cena in casa a base di burrata, verdure fresche in pinzimonio, puntina di vitello con polentina veneta e cassatelle della gelateria “Gelati Famosi”. Domenica mattina brunch colossale al Marghera 37, domenica sera derby Inter-Milan a San Siro e cena ad ore notturne al Blitz.

Non c’eravamo proprio abituati a questi ritmi “vacanzieri”… e la splendida ospitalità riservataci dai nostri amici ci ha garantito una 36 ore ad altissimo livello… sabato sera cena in casa a base di burrata, verdure fresche in pinzimonio, puntina di vitello con polentina veneta e cassatelle della gelateria “Gelati Famosi”. Domenica mattina brunch colossale al Marghera 37, domenica sera derby Inter-Milan a San Siro e cena ad ore notturne al Blitz.













Tutto fantastico: tuttavia devo confessare che questa vita e questi ritmi non fanno per me. La vita a Milano scorre ad una velocità troppo elevata, troppo frenetica e poi ci sono alcune cose alle quali per me è impossibile abituarmi, come il numero di automobili in movimento e/o parcheggiate ovunque compresi i marciapiedi (e non solo le solite Smart ma anche automobili di dimensioni normali), le cacche dei cani sui marciapiedi (ne ho anche pestata una…) e… il colore predominante: il grigio.

Tutto fantastico: tuttavia devo confessare che questa vita e questi ritmi non fanno per me. La vita a Milano scorre ad una velocità troppo elevata, troppo frenetica e poi ci sono alcune cose alle quali per me è impossibile abituarmi, come il numero di automobili in movimento e/o parcheggiate ovunque compresi i marciapiedi (e non solo le solite Smart ma anche automobili di dimensioni normali), le cacche dei cani sui marciapiedi (ne ho anche pestata una…) e… il colore predominante: il grigio.

![img](http://1.bp.blogspot.com/_bRAFJVmBu9U/TOJTDO9NgmI/AAAAAAAAAUM/onQngUlPstQ/s320/vauro-ingorgo2.jpg)

*[original article](http://onewaytosweden.blogspot.it/2010/11/italia-svezia-fuso-orario.html)*


##Quest'Italia dolceamara
Il nostro breve soggiorno a Milano ci ha fatto vivere quello che per molti stranieri è la Dolce Vita, il sogno italiano: la sensazione di trovarsi sempre al centro degli eventi, in una città che offre tutto il possibile per ogni gusto, dove si puo' mangiare bene, vestirsi alla moda, frequentare locali famosi, magari incontrare personaggi noti, assistere ad eventi esclusivi. Insomma, dove è possibile sentirsi alla ribalta, vivere in prima persona la vita pulsante di un Paese ricco di fascino che sembra un set cinematografico. Ecco: sentirsi protagonisti, magari anche un po' famosi ed ammirati, riuscire ad avere i propri dieci minuti di visibilità, o almeno riuscire ad annusarne il dolce profumo. E' questo secondo me lo spirito che anima l'Italia di oggi e che alla fine ogni straniero un po' ci invidia: negli altri Paesi, cosi' misurati, politically correct e impeccabilmente gestiti come orologi svizzeri manca il batticuore, manca lo spettacolo, manca il pathos. Questa è l'Italia del sogno, della vacanza, o dei pochi fortunati che si possono permettere questa Dolce Vita a tempo pieno.




C'è poi un'altra Italia, quella delle persone che lavorano duro tutti i giorni, e nella quale siamo cresciuti anche noi, distante anni luce da quel mondo dorato. E nel giro di un paio d'ore di treno siamo stati catapultati in quest'altra Italia, nel Nord-Est lavoratore, alluvionato, umido, triste. Questa non è l'Italia dei sogni, qui ci si rimbocca le maniche e si vanno a prendere i sacchetti di sabbia per proteggere le case dalla piena incombente, si respira e si percepisce ovunque l'odore dell'umido e del fango, si rivedono i propri cari che nel mezzo di una notte di novembre hanno visto i ricordi di tanti anni di vita fluttuare nella melma marrone, si buttano a quintali libri ed oggetti della propria infanzia ed adolescenza (forse prima o poi sarebbe stato il momento di farlo comunque, ma questa circostanza ha un che di catartico).




Ecco: è bene non dimenticare che c'è anche questa Italia, quella che all'estero nessuno conosce, quella che è ignorata da molti anche in Patria, quella dove l'organizzazione è assente e niente sembra funzionare, quella che la Dolce Vita non lo è mai stata. E fa bene tornare: perchè, seppur lontani, anche noi ci siamo, non abbiamo dimenticato da dove veniamo, le nostre radici ed i nostri affetti piu' cari sono ancora qui. Il nostro desiderio, in fondo in fondo, sarebbe che questa Italia diventasse un po' migliore, un po' piu' simile al posto dove abitiamo ora. Ma probabilmente è utopia: in ogni spettacolo - perchè l'Italia è come la scena di un'opera - sia il lato cupo che quello brillante devono essere rappresentati. Altrimenti la piéce non ha successo.

![img](http://1.bp.blogspot.com/_bRAFJVmBu9U/TOazhblFBEI/AAAAAAAAAUQ/apPpuPhFa74/s320/la-dolce-vita-romana-L-1.jpg)

![img](http://2.bp.blogspot.com/_bRAFJVmBu9U/TOa0HdX1rXI/AAAAAAAAAUU/yESCv5Hm3iA/s320/654e7be0473143e70ab60538aa4d274e_vicenza.jpg)

*[original article](http://onewaytosweden.blogspot.it/2010/11/questitalia-dolceamara.html)*


##Tre giorni a Ginevra e...
Sono lontano dal lavoro e da casa (in Svezia) da solo una settimana ma mi sembra quasi un’eternità. Questa vacanza giramondo in Europa ci ha fatto proprio staccare immergendoci in qualcosa di completamente diverso. Dopo aver assaggiato il dolceamaro tra Milano e Vicenza, la terza tappa è Ginevra in Svizzera per la nostra vera e propria vacanza.







L’impressione che si ha vivendo in centro città è di trovarsi immersi in un ambiente che sta veramente su un altro livello anche rispetto al “dolce” di Milano. La Svizzera ordinata e precisa qui mostra il suo lato più chic… i negozi dei migliori marchi della moda si alternano alle vetrine delle cioccolaterie (anche queste di lusso), delle enoteche, dei negozi di salumi e formaggi tanto che spesso ti sorprendi con il naso appiccicato al vetro come un bambino.

A passeggio per il centro c’è sempre molta gente, un fiume ordinato di persone di diverse razze e colori che parla francese ed inglese, frammisto a qualche turista. Il traffico c’è ma è ordinato ed i mezzi pubblici si suddividono tra colorati tram moderni, filobus di una generazione precedente ed comuni autobus. Tanti parcheggi sotterranei e pochi clacson.







Ginevra rimane comunque una città per altre tasche e non serve molto per rendersi conto che sia tra le dieci città più care al mondo. Tutto è caro, dalla spesa al supermercato, al pranzo al ristorante, dallo shopping (di qualsiasi genere) al biglietto per il tram. Una bella sorpresa è stata però l’abbonamento gratuito per tutti i mezzi di trasporto che viene offerto ai turisti che soggiornano in un albergo della città.

E questa è proprio una vacanza all’insegna dei mezzi di trasporto: l’automobile per arrivare all’aeroporto di Arlanda (dove tra l’altro abbiamo scoperto un nuovo parcheggio di lunga sosta ottimamente servito da un bus navetta con costi inferiori ai soliti Alfa e Beta), l’aereo questa volta con EasyJet su Malpensa e con ritorno direttamente da Ginevra, la metro per girovagare in quel di Milano, il trio tram-filobus-bus per visitare in lungo e in largo Ginevra, il traghetto per solcare le onde (inesistenti) del lago Lemano (quello che bagna Ginevra) ed il treno per una rapida visita alla città di Vicenza. Che cosa ci manca? Ma la nave ovviamente ! Infatti non è finita qui; al nostro rientro a Stoccolma seguirà una tre giorni di viaggio-lavoro proprio su delle navi della Viking Lines tra Svezia, Finlandia ed Estonia…

Dieci giorni, nove mezzi di trasporto, cinque stati europei, tre mesi al parto… una vita dove non ci si annoia mai, ma a noi piace così !

![img](http://1.bp.blogspot.com/_DMCeUNlrHns/TOjFhW1356I/AAAAAAAABNE/NM5mDSdq8_M/s320/fontana.jpg)

![img](http://3.bp.blogspot.com/_DMCeUNlrHns/TOjFpYrNs5I/AAAAAAAABNI/6s-JSst2JFQ/s320/cern.jpg)

*[original article](http://onewaytosweden.blogspot.it/2010/11/tre-giorni-ginevra-e.html)*


##Det gungar och det snöar
Eccoci finalmente all’ultima parte del viaggio, quella forse più avventurosa vuoi perché il mezzo di trasporto non è di quelli che si usano più spesso, vuoi perché essendo un viaggio di lavoro per me, abbiamo avuto la possibilità di vivere i vari passaggi in nave da un punto di vista privilegiato: il ponte di comando.

Ma andiamo con ordine. Il programma prevedeva prima di tutto l’incontro con due colleghi (uno dei quali aveva con sé la moglie) e la partenza da Stoccolma con Viking Line il lunedì pomeriggio con tanto di Brontolina al seguito (per chi non ci legge da tempo, la Brontolina è la nostra auto). Pernottamento a bordo e sbarco martedì mattina ad Helsingfors (in finlandese Helsinki). Martedì in giornata viaggio di andata e ritorno in Estonia con una sosta di quattro ore a Tallin. Martedì sera trasferimento in automobile da Helsinki a Turku e pernottamento in hotel. Infine mercoledì dalla mattina a metà pomeriggio ultimo trasferimento con la Finnlines da Nådendal (vicino a Turku) a Kapellskär (a nord di Stoccolma) e rientro finale a Norrköping.







Le previsioni davano condizioni meteorologiche interessanti (dal nostro punto di vista ovviamente) con vento sui 30 nodi e onde al massimo di 3-4 metri nel tratto Finlandia-Estonia. I traghetti della Viking Lines sono piuttosto grandi a dieci piani e capaci di 2.500 persone, con a bordo tutti i confort: dal ristorante ai bar, dal night club alle aree giochi per bambini e soprattutto il Duty Free. E qui vale la pena spendere due parole in più. Appena saliti a bordo si è subito formata una discreta coda di gente davanti alle serrande sbarrate della Tax Free Area, come se i beni di consumo fossero limitati… all’apertura e nelle ore seguenti abbiamo capito il perché di tanta apprensione. I prezzi sono notevolmente più bassi che sulla terra ferma ed addirittura il viaggio da solo potrebbe valere la pena. Sul biglietto ci sono persino stampate le quantità di vino/birra/alcoolici che ognuno può acquistare. Ed anche noi (dopo un breve consulto telefonico con Marco e Giulia) abbiamo fatto la nostra parte con l’acquisto comunitario di quattro casse di birra di marca da 24 lattine ciascuna (sottolineo da 5.5%).

Per la prima sera ci siamo concessi una cena luculliana servita al tavolo con tanto di una bottiglia di Chianti Riserva del 2006 ! Ma poi per il resto del viaggio ci siamo accontentati del canonico buffet… la notte è trascorsa tranquilla grazie alle condizioni meteo piuttosto buone. Al nostro arrivo in Finlandia siamo stati accolti dalla neve che, sottile sottile, ha continuato a cadere per tutto il resto del viaggio.




Anche il secondo viaggio si è svolto in tranquillità anche se il vento da est ha iniziato a rinforzarsi e si sono formate le prime creste ondose. Sbarcati a Tallinn abbiamo approfittato della vicinanza del porto al centro città per scoprire a piedi la città vecchia, circondata da belle mura con tanto di torri ben conservate e costellata di negozi di artigianato dove si vendono soprattutto prodotti tessili, in legno e gioielli in ambra, la famosa ambra del Baltico. Peccato solo per il vento che aumentava sempre più…










Il terzo passaggio nave, ossia il rientro ad Helsinki, possiamo dire sia stato quello più divertente. Infatti il vento che già era teso in porto, una volta in mare aperto ha dato il meglio di sé, facendo subito ingrossare il mare. Nonostante la nave avesse una bella stazza (170 m di lunghezza con i soliti dieci piani), per un paio d’ore si è ballato parecchio, tanto che per un periodo la velocità stessa della nave è stata ridotta, per evitare che le condizioni a bordo peggiorassero ulteriormente. Io e Silvia ci siamo divertiti un mondo, ma forse non possiamo dire lo stesso degli altri passeggeri… anche il solo camminare non era impresa facile, gran parte dei passeggeri se ne stava seduta ai tavoli e ci sono state un paio di occasioni in cui alcuni bicchieri sono volati dai tavoli rompendosi inesorabilmente.







L’avventura però non è finita con l’arrivo in porto visto che una volta sbarcati ad attenderci c’era la solita bufera di neve finissima che ci ha accompagnato per gli impegnativi (per la neve) 160 km di strada che separano Helsinki da Turku. Il mercoledì mattina infine ci siamo imbarcati sull'ultima nave della Finnlines che da Nådendal arriva a Kappelskär a nord di Stoccolma. Sulla nave in pratica c'erano solo camionisti e nessun passeggero a parte noi. Siamo stati sul ponte per ben tre volte apprezzando le difficoltà di navigazione nell'arcipelago finlandese che è selva di isole, isolette, scogli e che nonostante l'autopilota necessità di un'attenzione continua specialmente nei passaggi più stretti. Abbiamo avuto anche la possibilità di assistere alle manovre di attracco dal ponte di comando curate direttamente dal capitano sotto una bufera di neve e vento... molto spännande !







Per il resto altri 260 km di autostrada sotto la neve per rientrare a Norrköping dove ci aspettavano almeno 20 cm di neve immacolata... che avventura ! 

![img](http://3.bp.blogspot.com/_DMCeUNlrHns/TPEz7xgVOXI/AAAAAAAABNQ/jDGrhJ3lpgo/s320/brontolina.jpg)

![img](http://2.bp.blogspot.com/_DMCeUNlrHns/TPE0Dn7PLeI/AAAAAAAABNU/DNeoKltGdIA/s320/helsinki.jpg)

![img](http://4.bp.blogspot.com/_DMCeUNlrHns/TPEzX9bQTqI/AAAAAAAABNM/3pad0rYUa0I/s320/tallinn.jpg)

![img](http://2.bp.blogspot.com/_DMCeUNlrHns/TPE0IyFDoMI/AAAAAAAABNY/42zhnYQly1k/s320/pontedicomando1.jpg)

![img](http://3.bp.blogspot.com/_DMCeUNlrHns/TPE0NtoAdJI/AAAAAAAABNc/lWi0WRudEo0/s320/crewonly.jpg)

*[original article](http://onewaytosweden.blogspot.it/2010/11/det-gungar-och-det-snoar.html)*


##Buchi neri ed antimateria al CERN
A grande richiesta, pubblichiamo qualche informazione sul CERN, ossia l'European Organization for Nuclear Research, che abbiamo avuto la possibilità di visitare quando siamo stati a Ginevra. Fondato nel 1954 e che al giorno d'oggi vede partecipare ben 20 stati membri e dà lavoro ad oltre 2.000 persone.
In sintesi al CERN si utilizzano degli accerelatori di particelle e dei rilevatori per registrare i risultati delle collisioni tra particelle. L'ultima creazione si chiama LHC o Large Hadron Collider ed è la più complessa macchina mai realizzata dall'uomo. E' un acceleratore di particelle chiamate adroni (ioni o protoni) che vengono fatte collidere al fine di ricreare le condizioni presenti pochi attimi dopo il Big Bang. Gli scontri tra particelle vengono analizzati da diversi esperimenti chiamati con sigle "esotiche" come ALICE, ATLAS, CMS, TOTEM... Da quando l'anello di 27 km a 100 m sottoterra è stato sigillato e sono iniziati gli esperimenti la visita si svolge solo in superficie ma fortunatamente si ha la possibilità di vedere da vicino proprio il più grande di questi esperimenti: ATLAS. Su dati di ATLAS lavorano 2.900 scienziati di 37 paesi differenti ed il rilevatore è in grado di investigare diversi settori della fisica, dalla ricerca del bosone di Higgs alla materia oscura.

Il giovane fisico francese che ci ha illustrato pazientemente il funzionamento di ATLAS ha snocciolato numeri da far impazzire la mente appena ci mi mette a riflettere un attimo di più. Volete saperne alcuni?

ATLAS: 46 m di lunghezza, 25 di altezza e larghezza. Peso: 7.000 tonnellate.

Quantità di dati generati da ATLAS ogni secondo: equivalente di 100.000 CD-rom (fortunatamente viene salvata una quantità di dati "solo" pari a 27 CD-rom al minuto).

Circonferenza dell'anello in cui vengono fatti collidere i due fasci di particelle: 26,659 km.

Numero di magneti installati e necessari per far deviare le particelle lungo l'anello: 9.300. Ogni magnete viene raffreddato alla temperatura di -193°C con 10.080 tonnellate di azoto liquido e prima dell'immissione delle particelle ulteriormente raffreddati alla incredibile temperatura di -271.3°C (solo 1.9°C sopra lo zero assoluto) con 60 tonnellate di elio liquido.







Velocità delle particelle a piena potenza: 99.99% della velocità della luce che permette loro di fare in un solo secondo ben 11.245 giri dell'anello. Vengono accelerate a questa velocità grazie ad una potenza di 7TeV (teraelettronvolt). Numero di collisioni al secondo: 600 milioni. Tenete presente che su 200 miliardi di particelle coinvolte in uno scontro ci possono essere al massimo 20 collisioni ad ogni giro (tanto per dare un'idea del vuoto di cui siamo fatti..).

Le particelle collidono correndo in un vuoto ultraspinto, ad una pressione dieci volte inferiore a quella presente sulla superficie della Luna. Le temperature presenti al momento dello scontro tra particelle sono migliaia di volte superiori alla temperatura interna del Sole. Per chi fosse interessato ad approfondire ecco una bella brochure in inglese.

La visita permette di accedere ad una piccola mostra sul mondo delle particelle, un video in 3D sulla costruzione di ATLAS ma la cosa più bella era senz'ombra di dubbio la vista attraverso ampie vetrate della sala di controllo dell'acceleratore. Mega schermi a tutta parete, ogni postazione controlla un particolare strumento all'interno di ATLAS e funzionamento 24 ore al giorno, 7 giorni su 7.




Tra le tante domande che i presenti nel nostro gruppo hanno posto, alla fine mi sono permesso di fare una domanda "trabocchetto" che potesse alludere alle solite notizie allarmistiche dei giornali relative ai buchi neri che qui potrebbero essere creati e che finirebbero per ingoiare l'intera Terra. E così ho chiesto: "Is there something that can really go wrong?". Intelligentemente il fisico prima ha risposto spiegando quali sono le parti degli strumenti che potrebbero subire una particolare usura o che necessitano di essere cambiati dopo un tot di tempo e poi, per completare la risposta, ha confermato che in effetti buchi neri di qualche centimetro di diametro si possono creare ma non sono rilevabili in quanto i primi rilevatori si trovano a circa dieci centimetri... a buon intenditore poche parole !

Ma veniamo ad uno degli ultimi progressi scientifici effettuati proprio qui al CERN che riguarda l'antimateria. Tutti oramai sappiamo più o meno che l'universo si è originato da un'enorme esplosione chiamata Big Bang e dalla quale si sono formate contemporaneamente la materia e l'antimateria in quantità uguali. Poi per una qualche strana ragione solo una piccola parte della materia originaria è sopravvissuta ed è esattamente quello con cui noi abbiamo a che fare ogni giorno. E questo è uno dei misteri più grandi con cui la scienza modera ha a che fare. Che cos'ha la materia di così particolare che l'antimateria non ha?







Tuttavia la verità è che nello scorso mese di ottobre al CERN di Ginevra un gruppo di fisici è riuscito nell'impresa di creare 38 atomi di antimateria, precisamente di atomi di anti-idrogeno, ed a tenerli intrappolati per qualche decina di secondi in un campo magnetico. Il prossimo passo sarà quello di capire se gli atomi di anti-idrogeno si comportano come i "fratelli materiali". Tra l'altro la scoperta di piccole differenze tra materia ed antimateria ha regalato il premio Nobel nel 2008 a due fisici giapponesi.

La visita al CERN si è completata poi con una mostra al Visitor Center dove viene ripercorsa un po' la storia del CERN e delle scoperte ivi realizzate e con l'installazione del Globe, una struttura a forma di globo appunto all'interno della quale viene proiettato su schermi giganti a parete e "pavimento" una breve introduzione alla fisica delle particelle e al ruolo del CERN. Curiosità finale: ma lo sapevate che internet e il www è stato inventato proprio al CERN? In mostra infatti c'è anche il primo server web:







![img](http://3.bp.blogspot.com/_DMCeUNlrHns/TPJ4Fy1-leI/AAAAAAAABNk/aIXrGiTFx9A/s320/atlas_building.jpg)

![img](http://3.bp.blogspot.com/_DMCeUNlrHns/TPJ606WIeGI/AAAAAAAABNw/8TmmNLKrC6g/s320/atlas2.jpg)

![img](http://4.bp.blogspot.com/_DMCeUNlrHns/TPJ4M1FWU_I/AAAAAAAABNo/qAYMFisSX9Q/s320/cern1.jpg)

![img](http://4.bp.blogspot.com/_DMCeUNlrHns/TPJ4SJJhiVI/AAAAAAAABNs/xEAhJYisYgs/s320/atlas.jpg)

![img](http://2.bp.blogspot.com/_DMCeUNlrHns/TPJ6-bZs1dI/AAAAAAAABN0/iXkFp0EAOFk/s320/antimatterbomb.jpg)

![img](http://4.bp.blogspot.com/_DMCeUNlrHns/TPJ30XdbbTI/AAAAAAAABNg/7zivICny_xE/s320/primoserverweb.jpg)

*[original article](http://onewaytosweden.blogspot.it/2010/11/buchi-neri-ed-antimateria-al-cern.html)*


##Mamme in attesa/2
Più di qualcuno mi ha chiesto da quando resterò a casa in marternità: se tutto va bene, questo avverrà dalla terza settimana di gennaio, quando mancherà più o meno un mese al grande evento. E a questo punto molti, soprattutto in Italia, hanno espresso il loro stupore chiedendomi se non avessi intenzione di farmi mettere in "maternità anticipata" in considerazione del lavoro che faccio (qualche ora in piedi, contatto con gente più o meno ammalata). E qui ho notato una delle enormi differenze con l'Italia. Ma andiamo con ordine.

In Svezia si ha diritto a restare a casa "in maternità", a propria discrezione, a partire dal penultimo mese di gravidanza (esattamente come in Italia) percependo quella che viene chiamata "föräldrarpenning" ovvero l'assegno di maternità (esattamente come in Italia). Ed esattamente come in Italia, se sopraggiungono dei problemi di salute legati alla gravidanza può succedere di dover restare a casa prima del previsto. La legge italiana concede l'astensione anticipata: a) nel caso di gravi complicanze della gestazione o di preesistenti forme morbose che si presume possano essere intensificate dallo stato di gravidanza; b) quando le condizioni di lavoro o ambientali siano ritenute pregiudizievoli alla salute della donna e del bambino; c) quando la lavoratrice non possa essere adibita ad altre mansioni.

L'enorme differenza sta nel cosa viene percepito come "problema di salute legato alla gravidanza" che rientri nei tre punti sovrastanti. In Italia, almeno facendo riferimento al giro delle mie conoscenze, , è molto facile ottenere la dispensa dal lavoro fin dai primissimi mesi di attesa anche per motivi oggettivamente non gravi, quando la gravidanza di per sè non presenta particolari complicazioni (a patto di avere un lavoro da dipendente con regolare contratto e tutti i diritti garantiti - altro discorso vale per le lavoratrici libero-professioniste che non si possono permettere di stare a casa molto...). 




"Faccio un lavoro stressante" (e qual è il lavoro che non implica una qualsivoglia forma di stress ? Spesso si tratta di lavoro sedentario per 8 ore al giorno, 5 giorni alla settimana - che quindi dal punto di vista strettamente fisico non compromette il regolare decorso della gravidanza), o ancora "devo guidare per 10 km fino al luogo di lavoro" (Embè ? Da quando in qua andare in macchina fa male ?) oppure al contrario "non ho la macchina e devo andare a piedi/con l'autobus fino al luogo di lavoro" (e ovviamente non si tratta di 10 km a piedi...). Ma poi via di viaggi verso località esotiche, vai con lo shopping di giornate intere (quanti km a piedi si fanno girando tra negozi ?!?). 

Insomma ogni scusa è buona per farsi esonerare... complice il medico (a cui magari si lascia giù una lauta cifra ogni mese per la visita privata di controllo: "e voglio bene vedere se non mi dà ragione ! Se poi succede qualcosa, si becca una denuncia !") e complice anche una certa mancanza di senso civico da parte di chi richiede questi benefici. 

In Svezia invece la concessione dell'astensione anticipata dal lavoro è molto più limitata, e riguarda quei casi in cui o la gravidanza presenta degli oggettivi e gravi problemi documentabili dal punto di vista medico o il tipo di lavoro è effettivamente ritenuto non idoneo allo stato di gravidanza. In questo secondo caso però, prima di concedere alla lavoratrice di restare del tutto a casa, è necessario che il datore di lavoro dichiari che non è possibile un temporaneo cambio di mansioni (per esempio da un lavoro fisicamente impegnativo ad uno sedentario) nell'ambito della stessa azienda. Questo sarebbe previsto anche in Italia, ma in quanti casi viene realmente applicato ?
In Östergötland per esempio la percentuale di astensioni anticipate prima della 32ma settimana di gravidanza si attesta intorno al 15% del totale e in nessuna regione questa percentuale è maggiore del 25% (fonte: Barnmorskeförbundet - Nationellt Kvalitetsregister för mödrahälsovård). Per quanto riguarda l'Italia, dopo 3 settimane (!!!) di ricerche non sono riuscita a trovare delle cifre o delle percentuali, ma "a naso" mi sentirei di dire che la percentuale di astensioni è molto più elevata. Ogni contributo a conferma o smentita della mia tesi è chiaramente il benvenuto se supportato da dati numerici sull'Italia !

![img](http://1.bp.blogspot.com/_bRAFJVmBu9U/TOAMhiq8UoI/AAAAAAAAAUI/LvthhqP323s/s320/donna-a-rischio-gravidanza.jpg)

*[original article](http://onewaytosweden.blogspot.it/2010/12/mamme-in-attesa2.html)*


##Mamme in attesa/3
Siamo di ritorno dal primo incontro per futuri genitori, organizzato gratuitamente dall'ambulatorio ostetrico. Prima del parto viene infatti offerta la possibilità di partecipare ad un paio di incontri gratuiti con un'ostetrica specializzata in travaglio e parto (che nel mio caso è anche quella che mi segue per i controlli di routine) per poter parlare di "cosa fare e cosa non fare" nonchè "a cosa bisogna pensare" quando giunge il grande giorno, e anche per porre tutte le domande che possano venire in mente. Viene anche proiettato un video dimostrativo sul reparto maternità di Norrköping e sulle attrezzature a disposizione, come anche sul personale che lavora nel reparto (per chi è curioso, ecco qui il link). 

Si è parlato molto di terapia del dolore - in particolare di epidurale: qui questo tipo di trattamento è garantito a chi lo richiede - 24 ore su 24, 7 giorni su 7. E soprattutto è gratuito. Da Norrköping a Stoccolma, da Malmö a Kiruna, in qualsiasi ospedale della Svezia.

Ora, riflettevo invece sulla situazione in Italia, dove questo trattamento è diffuso assai disomogeneamente, con alcuni ospedali che lo offrono gratuitamente a tutte le ore e in tutti i giorni della settimana, altri in cui non è proprio disponibile, altri ancora in cui è disponibile solo un anestesista reperibile a pagamento (e quando sono venuta a sapere la cifra richiesta in un qualsiasi ospedale del nordest italiano - a quattro cifre in euro - i capelli mi sono improvvisamente diventati lisci e dritti sulla testa). Ecco: che la qualità e il tipo di cure sanitarie dipenda dalla pecunia è una cosa che veramente mi fa innervosire parecchio. 

L'importanza della terapia del dolore - e non solo nel caso del parto ma in tutte le situazioni in cui è richiesta - è molto più sentita qui in Svezia che in Italia: qui non ho mai visto centellinare i farmaci più efficaci (che per inciso non sono per nulla costosi) e si concentrano parecchi sforzi affinché il paziente non abbia a soffrire. Ho l'impressione invece che in Italia l'aspetto della sofferenza fisica venga ancora considerato come parte integrante della malattia e in qualche modo "necessario ed inevitabile", probabilmente complici cultura e religione cattolica.

Con questo non dico che - nel caso del parto - ogni donna qui venga incoraggiata ad usufruire della terapia del dolore: vengono messe semplicemente davanti agli occhi le varie opzioni e poi ognuna sceglie da sé senza pressioni (e nel mio caso, credo che ne farò a meno se proprio non sarò proprio allo stremo).

E' rassicurante però sapere che in caso di bisogno ve ne sia la possibilità e che questa non dipenda dalla tasca nè dalla città in cui si vive.

Esistono anche degli incontri con uno speciale team composto da ostetrica, medico e psicologo per quelle mamme che, a causa di una paura primaria del parto o a causa di precedenti esperienze di parti traumatici, vorrebbero usufruire del cesareo in assenza di altre indicazioni mediche. E' nota invece la tendenza, in Italia, ad accontentare la paziente "a qualsiasi costo" anche se dal punto di vista strettamente medico forse non sarebbe la scelta più adatta. Questo al fine di "evitare problemi" (denunce, soprattutto), senza tralasciare ovviamente l'aspetto economico: mentre in Svezia nessuno ha da guadagnarci per un cesareo in più, in Italia vi è purtroppo un notevole giro di denaro per i cesarei effettuati in libera professione, e questo purtroppo è un ostacolo notevole ad una razionalizzazione di questi interventi.

*[original article](http://onewaytosweden.blogspot.it/2010/12/mamme-in-attesa3.html)*


##Mutuo: istruzioni per l'uso
E´ tempo di mutuo. L'acquisto della nuova casa prevede per noi l'accensione di un mutuo presso una banca. Da diversi mesi siamo alle prese con questo nuovo obiettivo che ci ha tenuto abbastanza impegnati, piú che altro per cercare di capire come funzionano da queste parti i prestiti delle banche ai fini dell'acquisto di immobili.

All'inizio non é stato facile in quanto dai primi colloqui con amici e personale delle banche ci sfuggiva un dettaglio che rende la situazione in Svezia completamente diversa da quella italiana. La grande differenza si puó riassumere nel fatto che in generale una famiglia italiana cerca di ottimizzare il mutuo, magari facendo anche degli sforzi economici sulle rate, al fine di contenere la spesa e ridurre al minimo il numero di anni necessari al fine di completare il pagamento della casa e quindi di diventare i soli proprietari dell'immobile. In Svezia sembra invece che la preoccupazione principale non sia quella di spendere il meno possibile nel totale, ma piuttosto quello di ridurre al minimo la spesa mensile relativa alla rata. Ci é stato spiegato che si puó arrivare alla paradossale situazione in cui si pagano i soli interessi della rata, senza ammortizzare il capitale. Come é possibile? Semplice: la casa non sará mai tua, rimarrá sempre della banca ed il mutuo si protrarrá all'infinito. Ci é stato detto che non é raro accendere dei mutui a 50 anni ! In questo modo ci si puó permettere una casa piú grande, non si deve rinunciare alle vacanze e non servono piú di tanti sacrifici. E spesso la rata mensile è più bassa di quella dell'affitto di un comune appartamento.
Ovviamente questo tipo di ragionamento é in forte conflitto con il nostro modo di essere e di vedere le cose. Noi preferiamo fare alla vecchia maniera che implica un progressivo ammortamento del capitale ed una durata "limitata" del mutuo.

Ma ci sono altre differenze che hanno reso il percorso "comprensione mutuo" piú difficile. Ma andiamo con ordine. Appena entri in una banca e chiedi informazioni su un mutuo é meglio tenere a portata di mano il contratto di lavoro dove c'é scritto lo stipendio mensile. Con quello giá le cose si rendono piú semplici. Ovviamente ci sono differenze tra banche e banche. Alcune sono piú "morbide" altre piú rigide. Alcune sono in grado di fornirti risposte seduta stante, altre invece ti obbligano a compilare moduli, allegare documenti ed attendere. C'é da dire che una volta effettuato il primo colloquio e lasciati passare alcuni mesi nessuno ci é venuto a sollecitare o chiedere informazioni sulla nostra scelta che quindi non é stata influenzata da nessuno.

A parte i soliti discorsi sui tassi variabili e fissi (qui trovate un link sui tassi svedesi), quello che é importante capire quando si costruisce una casa nuova é il limite massimo di soldi che si vogliono prendere in prestito dalla banca; su quello infatti si baserá poi la promessa di credito della banca da portare al costruttore. Quando si "costruisce nuovo" o, come si dice da queste parti bygga nytt, quello che succede é che le fatture da pagare arrivano a scaglioni e quindi prima si utilizzano i propri risparmi per pagare le prime e poi é la banca che inizia a saldare le successive fino al momento in cui l'ultima fattura viene saldata. Fino a quel momento si paga un tasso di interesse forfettario per l'ammontare che di volta in volta la banca mette a disposizione per i saldi delle singole fatture, poi dal momento in cui la casa é completamente pagata, si inizia a pagare il vero e proprio mutuo secondo le condizioni che si decideranno in quel momento. La scelta anche qui é tra un tasso variabile, un tasso fisso che al massimo puó arrivare in base alla banca a 8-10 anni (quasi mai 15 anni), e un tasso misto ossia variabile con uno spread leggermente piú alto ma con un tetto massimo che l'interesse non puó superare entro 5 anni.



Per il resto esiste l'ipoteca sulla casa come in Italia, ma non serve alcun notaio per sottoscrivere né il mutuo né il contratto di acquisto della casa !

![img](http://3.bp.blogspot.com/_DMCeUNlrHns/TQTQHJCeGhI/AAAAAAAABN8/wkPBKubg2xA/s320/CasaLego.jpg)

![img](http://1.bp.blogspot.com/_DMCeUNlrHns/TQTQMXZfvDI/AAAAAAAABOA/SKZSiBSyHQo/s320/Mutuo+Casa.jpg)

*[original article](http://onewaytosweden.blogspot.it/2010/12/mutuo-istruzioni-per-luso.html)*


##Bianco Natale
Ormai siamo in dirittura d'arrivo... mancano pochi giorni al nostro secondo Natale in Svezia. Anche quest'anno abbiamo scelto di trascorrere le feste natalizie qui in città, vuoi perché dopo l'ultimo viaggio con mille mezzi di trasporto e i cinque Stati visitati ci meritiamo un po' di sano riposo, vuoi perché siamo di turno al lavoro entrambi a Julafton (la vigilia di Natale, che è sacra per gli svedesi) ed io anche il giorno di Natale. Ovviamente è stata una scelta oculata quella di offrirsi volontari per queste feste natalizie così possiamo goderci l'ultimo "ultimo dell'anno" da scapoli...

Però c'è da dire anche che quest'anno il tempo ha fatto la sua scaricando qui in Östergötland una montagna di neve già dalla fine di novembre regalando così al paesaggio un che di molto natalizio... in più per Natale ne è prevista ancora dell'altra e sembra anche abbastanza... in effetti i 60 cm che si sono accumulati dappertutto in città non ci bastano. 

Ieri però ci è stata regalata una splendida giornata di sole per festeggiare il solstizio e l'inizio ufficiale dell'inverno astronomico. La foto qui sopra l'ho scattata a mezzogiorno dalla finestra dell'ufficio con il Sole che aveva raggiunto la massima altezza sull'orizzonte di ben 8° (ieri era sorto alle 8.42 e tramontato alle 15:03 ma quando uscito dall'ufficio alle 15.45 non era ancora buio...). Per chi avesse in mente le solite dicerie sul buio in Svezia rimando a quanto a suo tempo avevo scritto qui.
E ieri sera grazie al cielo sereno e all'assenza di vento la temperatura è precipitata a -21°C ! Non ci rimane altro che augurare a tutti un God Jul o meglio: BUON NATALE !
Firmato: Gabriele, Silvia e ... 




![img](http://4.bp.blogspot.com/_DMCeUNlrHns/TREYCB49ykI/AAAAAAAABOQ/tHypbuCgqPA/s320/20101221_smhi.jpg)

![img](http://2.bp.blogspot.com/_DMCeUNlrHns/TREZgNHeIqI/AAAAAAAABOU/_p4Y3iLDv9w/s320/SilviaGabriele_Natale2011.jpg)

*[original article](http://onewaytosweden.blogspot.it/2010/12/bianco-natale.html)*


##Il nostro regalo di Natale
Con piacere vi comunichiamo che vi faremo gli auguri in diretta su Radio 24 il giorno di Natale a partire dalle ore 10, ospiti del programma "L'altra Europa" di Federico Taddia.

La trasmissione può essere ascoltata alla Radio, in streaming internet oppure riascoltata qualche giorno dopo in Podcast. Ecco il link alla trasmissione su Radio 24.

*[original article](http://onewaytosweden.blogspot.it/2010/12/il-nostro-regalo-di-natale.html)*


##Pranzo di Natale al lavoro
Il giorno di Natale ero di turno al lavoro... sveglia presto alle 5.10... e quando esco di casa ho con me un borsone con gli attrezzi del mestiere... uno degli acquisti che più abbiamo apprezzato in questi ultimi mesi di permanenza in terra svedese. Ma prima di svelare il mistero è d'obbligo una piccola introduzione.

Qualche giorno prima di Natale il capo ufficio ci aveva comunicato che per le festività natalizie a tutti coloro che avrebbero dovuto lavorare sarebbe stato offerto il pranzo dall'SMHI. In totale eravamo in cinque, tre del nostro settore marino e due ragazze del settore media (quello che si occupa dei rapporti con la stampa/radio/tv). Dopo una breve consultazione tra di noi e vista l'incertezza generale sul da farmi mi sono proposto come cuoco natalizio.

A parte il giorno di Julafton (la vigilia) per la quale abbiamo provveduto ad ordinare dei piatti presso l'ottimo ristorante thailandese da asporto Spicyhot, per il giorno di Natale e Santo Stefano ho lanciato la mia proposta. Una pastasciutta mediterranea e... attenzione attenzione delle pizze fatte in casa. Ovviamente gli svedesi, che apprezzano sempre la cucina italiana, hanno accettato con vivo interesse la proposta. E così è stato.
Il giorno di Natale mi sono presentato con la borsa della spesa piena fino all'orlo. Quale migliore occasione per inaugurare la nostra nuovissima cucina (ampliata e rinnovata) ! E così ho preparato un bel piatto di linguine alla puttanesca per tutti. La cosa più divertente è stato tradurre quello che viene riportato sulla pagina di wikipedia italiana relativa alle probabili origini del nome del sugo. La storiella allude ai bordelli dei quartieri spagnoli dove i clienti venivano rifocillati con una bella pasta alla puttanesca ! Ovviamente risate a più non posso.

Ma la parte più divertente è arrivata il giorno di Santo Stefano quando ho portato in ufficio il nostro magnifico forno pizza Ferrari e i panetti della pasta preparati il giorno prima. E così una dietro l'altra ho sfornato cinque pizze che ci siamo sbaffati in allegria compagnia !

Da quando abbiamo il nostro Ferrrari in cucina la mancanza di vere pizzerie italiane (a parte una) non si fa più sentire a Norrköping... gnam... ho di nuovo voglia di pizza ! Ecco il risultato in una foto scattata qui in casa qualche settimana fa (il vino invece è australiano).




![img](http://2.bp.blogspot.com/_DMCeUNlrHns/TRjMmEZf4uI/AAAAAAAABOg/Ali9LSVe7nI/s1600/FornoPizzaFerrari.png)

![img](http://4.bp.blogspot.com/_DMCeUNlrHns/TRjLmIUVlaI/AAAAAAAABOc/0gXHOyF1t08/s320/pizza.jpg)

*[original article](http://onewaytosweden.blogspot.it/2010/12/pranzo-di-natale-al-lavoro.html)*


##Come dentro un film
In questo nevoso inverno svedese a volte mi ritrovo a pensare all'avventura che nei mesi di maggio e giugno 2009 ha vissuto negli Stati Uniti d'America e che è stata in parte raccontata all'inizio di questo blog proprio quando Silvia aveva dovuto iniziare la sua vita in Svezia da sola mentre io mi ero unito ad un gruppo di ricercatori e scienziati americani nel più grande progetto di ricerca mai realizzato al mondo allo scopo di scovare i segreti che ancora si nascondono dietro i tornado, uno dei fenomeni più spettacolari e pericolosi della Natura.

Dopo anni trascorsi a macinare miglia e miglia sotto le ruote, dormire in motel, e vivere la quotidiana sfida con la Natura, Sean Casey un registra americano che ha dedicato cinque anni della sua vita per cercare di catturare nelle immagini della sua videocamera a formato gigante IMAX la nascita e la vita dei tornado, finalmente il 18 marzo 2011 uscirà in America il risultato di tanti sforzi. Un film che racconta la storia la sua storia e quella dei ricercatori del progetto VORTEX2, un'avventura scientifica mozzafiato.

Oggi è per me un onore presentarvi il trailer del film Tornado Alley in cui al minuto 1:15 vengo inquadrato mentre con un collega dispongo sul percorso del tornado una piattaforma con dei sensori meteorologici. Adesso aspettiamo con ansia l'uscita del film !

*[original article](http://onewaytosweden.blogspot.it/2010/12/come-dentro-un-film.html)*


##In Svezia a tracciare le rotte della navi
![img](http://4.bp.blogspot.com/_DMCeUNlrHns/TSNPx9H0EgI/AAAAAAAABOk/Cod9tDz64Yg/s320/Nave.jpg)

*[original article](http://onewaytosweden.blogspot.it/2011/01/in-svezia-tracciare-le-rotte-della-navi.html)*


##Finalmente si scava !
Una telefonata nel pomeriggio precedente ci aveva annunciato l'inizio dei lavori sul terreno della nostra futura casa. E cosí ieri mattina alle ore 7 precise con una "piacevole" temperatura di -12°C ci siamo fatti trovare sul posto per un breve incontro chiarificatore con il responsabile del cantiere relativo a delle quote sulle fondamenta.

Daniele, il fidanzato della sorella di Silvia (che sono stati nostri ospiti durante le festivitá dell'ultimo dell'anno), ingegnere e impresario in quel di Vicenza, ha avuto la possibilitá (anche se non era molto felice di svegliarsi alle sei e mezzo del mattino) di essere con noi sul posto e fare cosí alcune domande tecniche.




Per noi é stata un'ottima occasione per avere al nostro fianco un vero esperto e prendere piú facilmente le decisioni che erano in ballo. Abbiamo potuto anche vedere il tipo di fondamenta che verranno realizzate nonché tutti i tipi di materiali ed isolamenti che verranno impiegati e a quanto pare sembriamo essere proprio in buone mani.

La parte piú divertente dell'incontro é arrivata quando Daniele ha chiesto al capo cantiere se voleva venire a lavorare in Italia dove magari avrebbe trovato almeno delle temperature meno rigide ! Ovviamente come gran parte degli svedesi anche lui si è subito dimostrato interessato...


Aggiornamento del 8 gennaio: ecco una foto "fresca fresca" del cantiere...

![img](http://2.bp.blogspot.com/_bRAFJVmBu9U/TSS6C8zFCyI/AAAAAAAAAUc/WsuK7Akm1RA/s1600/K1_066.jpg)

![img](http://4.bp.blogspot.com/_DMCeUNlrHns/TStzcXa3ibI/AAAAAAAABOo/2jOJfa8YSWs/s320/20110110_casa.jpg)

*[original article](http://onewaytosweden.blogspot.it/2011/01/finalmente-si-scava.html)*


##A caccia di Aurore Boreali
Eccomi di nuovo qui per raccontarvi la nostra ultima avventura che ci ha portato nel profondo nord della Lapponia svedese, nel cuore dell'inverno artico a caccia dello sfuggente fenomeno delle Aurore Boreali. Dopo mesi di preparazione finalmente giovedí 6 gennaio siamo partiti alla volta di Kiruna per la prima edizione del Northern Lights 2011, il viaggio a caccia di Aurore Boreali organizzato dal sottoscritto e da Silvia a partire dalla scorsa estate quando ci recammo a Kiruna per un "corso spaziale" e per i dovuti sopralluoghi.

Purtroppo Silvia, vista la dimensione del pancione, suo malgrado ha dovuto dare forfeit per non incorrere in rischi inutili e per evitare che la pancia congelasse nel freddo dell'artico ! Ma dal calduccio di casa ha seguito passo passo le nostre mosse con un prezioso supporto logistico.

I partecipanti erano quindici in questa prima edizione dell'avventura artica la cui la gestione é stata coordinata anche con l'aiuto di Mauro di Boffardi.net e di Michela, driver ufficiale dei precedenti viaggi a caccia di tornado negli States. E il Northern Lights non poteva debuttare meglio... la "Tricky Lady", come viene soprannominata l'Aurora Boreale alle latitudini sopra il Circolo Polare, si é lasciata conquistare e si é mostrata nel suo lato piú affascinante stregando i partecipanti tutti.







Quattro giorni, 500 i chilometri macinati sotto le ruote chiodate dei furgoni, temperature fino a -30C, il buio della notte polare che regala solo una manciata di ore di luce, non hanno fermato i diciotto esploratori polari che, sempre pronti a scherzare, si sono fatti persino immortalare da Silvia dinanzi alla webcam della cittá di Kiruna, immagine che poi é stata pubblicata anche sul Corriere.it nella rubrica Italians di Severgnini.




Ma la Winter Edition del nostro viaggio Northern Lights 2011 non é stata solo Aurore Boreali. Il viaggio si é dimostrato essere un modo per scoprire una mondo incantato, dove l'inverno é padrone assoluto della scena e dove l'uomo vive ancora quasi come ospite. Cosí é stato facile emozionarsi di fronte ad una natura incontaminata ed una fauna selvatica che si é lasciata osservare e fotografare in silenzio. E siamo rimasti affascinati dalla cultura Sami raccontata da un allevatore di renne all'interno di una tenda al caldo di un fuoco scoppiettante seduti su pelli di renna e sorseggiando una zuppa fatta in casa e caffé caldo.







Le visite che avevamo previsto hanno reso poi il viaggio ancor piú interessante. Siamo scesi ad oltre 500 m sotto terra nell'avamposto minerario di Kiruna per carpire i segreti della miniera di ferro piú grande al mondo e ci siamo fatti avvolgere dal buio della notte nella salita in seggiovia ad oltre 1000 m di quota ad una delle piú remote stazioni di osservazione dell'Aurora. Ci siamo divertiti assaporando un cocktail colorato dentro un bicchiere di ghiaccio trasparente girovagando tra le suite scolpite da artisti di tutto il mondo nelll'unico originale Ice Hotel ed infine emozionati percorrendo i cinquanta chilometri di strada necessari per raggiungere la base spaziale svedese in un ambiente incontaminato dove le renne facevano capolino nei boschi a fianco della strada.







Meglio di cosí non poteva andare. Ringrazio tutti coloro che hanno voluto condividere con noi queste emozioni che rimarranno scolpite per sempre nella mia memoria. E per coloro che volessero aggregarsi la prossima edizione del viaggio é prevista dal 22 al 26 marzo 2011. Tutti i dettagli su http://www.northern-lights.it/.

![img](http://2.bp.blogspot.com/_DMCeUNlrHns/TS4PL3YNSII/AAAAAAAABOw/vP1FBZL2Mhw/s320/20100107_AuroraBoreale_4.jpg)

![img](http://3.bp.blogspot.com/_DMCeUNlrHns/TS3Gmt3p_II/AAAAAAAABOs/gtYkxhFwUMc/s320/dodicesima.jpg)

![img](http://1.bp.blogspot.com/_DMCeUNlrHns/TS4PaRbJUXI/AAAAAAAABO4/FosdPbwgMJw/s320/20110110_IceHotel.jpg)

![img](http://4.bp.blogspot.com/_DMCeUNlrHns/TS4PUxSp48I/AAAAAAAABO0/jaBQgh70qQA/s320/20110109_RenneLago.jpg)

*[original article](http://onewaytosweden.blogspot.it/2011/01/caccia-di-aurore-boreali.html)*


##Le fondamenta
Eccoci di nuovo con i piedi per terra, nella vita di tutti i giorni. I lavori delle fondamenta nella nuova casa continuano a ritmo serrato e nel giro di dieci giorni ormai siamo quasi arrivati alla gettata che verrà effettuata mercoledì, ossia tra un paio di giorni. Fortunatamente il clima in questo periodo è particolarmente mite con addirittura 6°C (sopra zero!) nella giornata odierna.

Questo significa che una buona parte della neve si è sciolta, sono rispuntati i bordi dei marciapiedi e si vedono delle macchie di erba qui e là. Ovviamente sarà qualcosa di temporaneo e la neve e il freddo torneranno, in fin dei conti siamo solo a gennaio, tuttavia questo periodo mite giova sia ai lavori di casa sia ai lavoratori !

Negli ultimi giorni siamo passati un paio di volte a curiosare. La scorsa settimana avevano iniziato a lavorare il terreno e a tracciare lo scavo per i collegamenti dei tubi dell'acqua calda del teleriscaldamento e della fognatura verso la strada. E già guardando i paletti di legno si potevano intuire bene i contorni della casa e il livello delle fondamenta. Il terreno è in lieve pendenza a partire da un boschetto distante quaranta metri e tutte le case vengono in qualche modo terrazzate, ossia ognuna è un po' più alta di quella dei vicini da una parte un po' più bassa di quella degli altri vicini dalla parte opposta.







Oggi invece quando siamo arrivati le fondamenta erano già ultimate con tutti gli isolanti e già con tutti gli impianti (il riscaldamento a pavimento e gli scarichi) realizzati.  Entro un paio di giorni effettueranno la gettata di cemento sulla quale poi verrà ancorata la casa. Data prevista di arrivo della casa sul terreno: 7 febbraio, ossia tra due settimane esatte !!! La nostra casa sarà la penultima ad essere montata e quest'estate il quartierino comincerà a prendere decisamene forma.

Ma abbiamo anche una novità in serbo per tutti voi. L'idea è quella di mettere una macchina fotografica a casa dei vicini e scattare una foto ogni pochi minuti e pubblicarla direttamente qui sul blog, così tutti potremmo seguire il montaggio della casa dalle fondamenta al tetto che avverrà in una sola giornata. Stiamo aspettando dei permessi e nei prossimi giorni dovremo capire se riusciremo a realizzarla !

![img](http://3.bp.blogspot.com/_DMCeUNlrHns/TTSBq3nY3gI/AAAAAAAABO8/Ehsj0KKw6JM/s320/20110110_casa1.jpg)

![img](http://2.bp.blogspot.com/_DMCeUNlrHns/TTSB0Gn1O7I/AAAAAAAABPA/2_9JwRmzl_k/s320/20100117_casa1.jpg)

![img](http://4.bp.blogspot.com/_DMCeUNlrHns/TTSCR6X60XI/AAAAAAAABPI/jkmo1FXkLJs/s320/20100117_casa2.jpg)

*[original article](http://onewaytosweden.blogspot.it/2011/01/le-fondamenta.html)*


##Colori
Ultimate le procedure burocratiche con la banca per sistemare quello che si chiama "spärrförbindelse" ossia il blocco su un conto corrente di una somma a disposizione per pagare le fatture piú importanti della societá costruttrice, siamo passati a ritirare il catalogo della ditta che ci fornirà kakel e klinker ossia piastrelle e pavimenti. Così abbiamo iniziato a dare un'occhiata a tipi e colori dei materiali che dovremmo utilizzare nei bagni ed in alcune stanze della casa.

In casa avremo il legno dappertutto fuorché nei bagni, nella cucina, in entrata e nella "tvättstuga", ossia la lavanderia. L'idea é quella di dare un tocco di colore soprattutto ai bagni evitando quindi piastrelle bianche o nere, ma piuttosto orientandoci verso colori pastello come il verde e l'azzurro. I mobili dei bagni saranno rispettivamente bianchi (al piano superiore) e coloro legno (al piano terra). Qualche brillante idea o suggerimento? Ecco il link per chi vuole curiosare un po' nel catalogo.

In casa avremo il legno dappertutto fuorché nei bagni, nella cucina, in entrata e nella "tvättstuga", ossia la lavanderia. L'idea é quella di dare un tocco di colore soprattutto ai bagni evitando quindi piastrelle bianche o nere, ma piuttosto orientandoci verso colori pastello come il verde e l'azzurro. I mobili dei bagni saranno rispettivamente bianchi (al piano superiore) e coloro legno (al piano terra). Qualche brillante idea o suggerimento? Ecco il link per chi vuole curiosare un po' nel catalogo.

In quest'ultima settimana é arrivato anche il catalogo della ditta che ci fornirá i colori degli interni, degli esterni e/o le carte da parati. La dipintura degli esterni della casa non é inclusa nei costi ma tutto il materiale sí, questo perché spesso gli svedesi amano fare da sé. Pensate che nella lista ci sono un sacco di cose che ci verranno fornite oltre ai bidoni di colore tipo pennelli, rulli, pistole, spugne, carta vetrata, scotch di carta, ecc, tutto ordinato in numero di pezzi o litri calcolati esattamente per i metri quadri di superficie che dovranno essere dipinti. Non rimane che l'imbarazzo della scelta sul colore esterno della casa... ma questo rimarrà un dubbio fino alla fine....



In quest'ultima settimana é arrivato anche il catalogo della ditta che ci fornirá i colori degli interni, degli esterni e/o le carte da parati. La dipintura degli esterni della casa non é inclusa nei costi ma tutto il materiale sí, questo perché spesso gli svedesi amano fare da sé. Pensate che nella lista ci sono un sacco di cose che ci verranno fornite oltre ai bidoni di colore tipo pennelli, rulli, pistole, spugne, carta vetrata, scotch di carta, ecc, tutto ordinato in numero di pezzi o litri calcolati esattamente per i metri quadri di superficie che dovranno essere dipinti. Non rimane che l'imbarazzo della scelta sul colore esterno della casa... ma questo rimarrà un dubbio fino alla fine....

![img](http://1.bp.blogspot.com/_DMCeUNlrHns/TTviCturcxI/AAAAAAAABPM/YH9hL1vZYfc/s320/ColoriEsterni.jpg)

*[original article](http://onewaytosweden.blogspot.it/2011/01/colori-dautunno.html)*


##Ferrovie svedesi
Anche le ferrovie svedesi (SJ) hanno i loro problemini.
Ecco ! - diranno con soddisfazione coloro che non vedono l'ora che scriviamo qualcosa di negativo sulla Svezia - tutto il mondo è paese !

Effettivamente gli ultimi due inverni, caratterizzati da condizioni meteo "eccezionali" anche per la Svezia (molta neve e temperature ben al di sotto della media) non sono stati particolarmente brillanti per SJ, investita da dure critiche per i forti ritardi e le cancellazioni di molti treni, con ovvi disagi per i passeggeri più o meno abituali. Ma in questo post non è mia intenzione scrivere di quanto male abbiano funzionato le ferrovie qui in Svezia (non potrei dare un giudizio corretto visto che ci spostiamo poco in treno), ma di come il problema sia stato gestito e di come sia stato gestito anche il rapporto con il cliente.
Già l'anno scorso, in occasione di una delle giornate più nere per il traffico ferroviario, l'amministratore delegato di SJ aveva presentato le proprie sentite scuse in diretta televisiva a tutto il Paese (ve lo vedete Moretti a fare una cosa del genere in Italia nonostante i diffusi disservizi che durano tutto l'anno indipendentemente dalle condizioni meteorologiche ???) e successivamente erano stati decisi tutta una serie di interventi alla linea ferroviaria e un aumento delle garanzie per i passeggeri in caso di disservizio. Quest'anno le cose sono andate leggermente meglio anche alla luce dell'esperienza dell'anno passato, nonostante ci siano stati comunque parecchi problemi.
Ma quello che voglio qui raccontare è la mia personale esperienza dei pochi viaggi effettuati finora con le ferrovie svedesi - e del servizio ricevuto come cliente. Il tutto con la memoria ai miei numerosi anni da pendolare in Italia sulla tratta Vicenza-Padova, sui famosi convogli-bestiame la cui puntualità era un'utopia e per i cui disservizi ho ricevuto in un'unica occasione uno sconto di pochi euro sul rinnovo dell'abbonamento.
Ebbene, questa mia personale esperienza riguarda qualche viaggio di andata/ritorno da Stoccolma su treni regionali e in alcune occasioni anche su treni ad alta velocità, più un viaggio "a lunga percorrenza" fatto di recente da Norrköping a Copenhagen e ritorno, durante le vacanze di Natale (e quindi nel periodo più brutto per le ferrovie viste le continue nevicate e le temperature costantemente molto rigide).
Una prima osservazione riguarda la pulizia ed il decoro dei treni, anche quelli della categoria più bassa: lo standard è davvero alto e assolutamente non confrontabile a quello italiano (se penso all'ultimo viaggio su un "Freccia Rossa" in Italia nello scorso novembre, tra porte rotte e sbattenti e controllori maleducati, mi vengono i capelli dritti...), e non è una questione di prezzo: un viaggio da Norrköping a Stoccolma (170 km) con un treno veloce costa più o meno quanto un Vicenza-Milano (200 km) in Eurostar.

Treno regionale italiano
Una seconda osservazione riguarda l'attenzione al cliente da parte del personale di bordo: in ogni occasione, anche durante i viaggi più "sfortunati", le informazioni sulle cause dei ritardi erano sempre aggiornate periodicamente con annunci in altoparlante e chi si trovava nella sfortunata situazione di aver perso una coincidenza veniva personalmente informato dal personale di bordo (sempre molto gentile) sulle alternative possibili (con tanto di dettagli sul binario da cui sarebbe partito il treno successivo...).
E veniamo al terzo punto: ovvero la compensazione (ebbene sì, il vile denaro !) in caso di ritardo o soppressione del treno. La regola qui prevede il rimborso del 50% per ritardi da 30 a 59 minuti, del 100% per ritardi oltre i 60 minuti indipendentemente dalla causa (!), e tale rimborso può essere goduto in contanti oppure in un buono ferroviario da spendere in occasione di altri viaggi. Nel nostro caso, visto che il ritardo nell'ultimo viaggio era stato consistente (un'ora e mezzo per la tratta Norrköping-Copenhagen), è arrivato un rimborso totale. La richiesta è stata fatta su internet inserendo il numero del biglietto in un'apposita pagina, e il rimborso è arrivato esattamente 3 settimane dopo, via mail.
Avete presente le italiche cassette gialle dove bisogna imbucare il modulo di rimborso compilato, allegando il biglietto in originale nonchè la prova della prenotazione del posto (eh già, perchè altrimenti la richiesta di rimborso non vale...) ? Ricordo che l'unica occasione in cui presentai un reclamo, non mi arrivò mai risposta...
Fulgido esempio di bonus italico (notare l'importo... forse costa di più la carta utilizzata...)
Ma la cosa più significativa secondo me è il MODO di porsi di fronte al cliente, che in fin dei conti è qualcuno che paga per un servizio e suo malgrado deve fare i conti con la mancanza di concorrenza nel settore ferroviario (tanto in Svezia quanto in Italia).
Riporto qui uno stralcio della breve mail ricevuta da SJ: "... Siamo dispiaciuti che il suo viaggio abbia subito un ritardo e apprezziamo che Lei abbia impiegato parte del Suo tempo per richiederci un rimborso..." Che differenza rispetto a "... non si risponde di eventuali ritardi o soppressioni dovuti a cause non imputabili a Trenitalia..." (leggere qui tutte le condizioni di rimborso per constatare quante eccezioni vi siano) !
E' proprio vero che, al di là della questione materiale, lo stile non ha prezzo...

Treno regionale italiano

Fulgido esempio di bonus italico (notare l'importo... forse costa di più la carta utilizzata...)

![img](http://2.bp.blogspot.com/_bRAFJVmBu9U/TUBMvnfnqqI/AAAAAAAAAUg/c82pelbJOS4/s320/treno-%2528g%2529.jpg)

![img](http://2.bp.blogspot.com/_bRAFJVmBu9U/TUBOXRGutgI/AAAAAAAAAUk/ShtmEhJ5kH4/s320/bonus_trenitalia.jpg)

*[original article](http://onewaytosweden.blogspot.it/2011/01/ferrovie-svedesi.html)*


##Qualcosa di dolce
Dopo poco tempo dal nostro trasferimento in Svezia, mi era stato regalato da un'amica un libro di dolci tradizionali svedesi che è ormai considerato un classico: "Sju sorters kakor", ovvero "Sette tipi di dolci". Questo titolo deriva originariamente dal fatto che nel XIX secolo era considerato d'obbligo per la padrona di casa intrattenere i propri ospiti all'ora del caffè con almeno sette tipi di dolci diversi - che lavoro !!! 

In questi giorni in cui sono a casa dal lavoro, pur non arrivando alla realizzazione contemporanea di un numero così elevato di dolci (la glicemia e il colesterolo di Gabriele e amici tutti ringraziano...),  ho avuto il tempo di sperimentare alcune ricette mai provate prima, tra cui quella della "semla", dolce tradizionale svedese che si mangia da dopo le feste natalizie fino all'inizio della quaresima. Si tratta di una pasta dolce molto lievitata con ripieno di pasta di mandorle e panna montata, nonchè una spolverizzata di zucchero a velo per completare il tutto. Ecco una foto delle semlor fatte in casa proprio ieri (per essere il primo esperimento devo dire che sono venute proprio buone !):




![img](http://2.bp.blogspot.com/_bRAFJVmBu9U/TUkXS-7hcsI/AAAAAAAAAUs/LEz_GTGyeqI/s320/IMG_7807.JPG)

*[original article](http://onewaytosweden.blogspot.it/2011/02/qualcosa-di-dolce.html)*


##L'arrivo della casa LIVE
Ecco il primo evento LIVE di One Way to Sweden. Si tratta dell'arrivo della nostra casa sul terreno che verrá eretta fino al tetto in un solo giorno come un gigantesco Lego. Stiamo preparando una fotocamera collegata ad un portatile ed il software per pubblicare un'immagine ogni pochi minuti sul nostro blog e permettere quindi a tutti voi di seguire minuto dopo minuto quello che per noi é un grande passo, la costruzione di una casa tutta propria in terra svedese !

L'inizio dei lavori é previsto per le ore 7 del mattino di lunedí 7 febbraio; ma giá dalla sera precedente, se tutto fila liscio con la tecnologia, dovremmo essere in diretta dal terreno. Per dovere di cronaca occorre precisare che la casa sará ultimata e potremmo trasferirci dopo 18 settimane ossia verso la fine di giugno. Se un giorno dopo l'estate qualcuno dovesse passare per Norrköping sarà il benvenuto e saremo lieti di mostrare il lavoro completato.

Abbiamo anche preparato un evento su Facebook nel gruppo di One Way to Sweden. 

![img](http://1.bp.blogspot.com/_bRAFJVmBu9U/TUrINj5NDwI/AAAAAAAAAUw/Ps5A8fwXcFQ/s320/lego_casa.jpg)

*[original article](http://onewaytosweden.blogspot.it/2011/02/larrivo-della-casa-live.html)*


##In diretta dalla Svezia

Oggi lunedì 7 febbraio è arrivata la nostra nuova casa in Svezia ! Grazie ad una fotocamera e ad un portatile posizionati nella casa dei vicini (che ringraziamo per l'ospitalità) è stato possibile seguire in diretta via internet quello che per noi è un vero e proprio evento. Le foto sono state pubblicate sul blog ogni minuto a partire dalla sera precedente.
E' incredibile pensare che alle 7 del mattino ancora non c'era ancora praticamente nulla ed alle 17 di questa sera la casa era bella che tirata su fino al tetto ! Dieci ore di lavoro... non riesco ancora a capacitarmi.
Nel corso della giornata siamo stati a vedere i lavori dal vivo ben tre volte tanto era l'emozione e la voglia di essere presenti. Una volta ci hanno accompagnato Michele, Tiziana e bimbe (che ringraziamo per averci prestato la seconda fotocamera necessaria per realizzare le foto dal vivo) ed un'altra volta Anna, Martin e il piccolo Viktor assieme ai quali siamo stati ripresi dalla stessa webcam che ci immortala proprio davanti alla casa.


Tutti coloro che vogliono lasciare un saluto o un commento lo possono fare come al solito qui oppure sulla pagina di Facebook dedicata all'evento. Ecco qualche scatto che racconta alcuni attimi significativi  della giornata. Il prossimo passo sarà quello di scaricare tutti gli scatti dalla macchina fotografica e realizzare un video accelerato del montaggio, condensando in pochissimi minuti un'intera giornata di lavoro.








Ore 06:30: arriva la gru e si inizia a lavorare !




Ore 08:00: la parete con tre finestre in volo sopra la casa...




Ore 10:45: il piano inferiore è sistemato e anche il solaio...




Ore 11:10: si inizia a lavorare al piano superiore...




Ore 11:35: una vista dall'altro lato nel primo sopralluogo della giornata...




Ore 11:50: si inizia a montare il tetto...




Ore 12:35: il tetto prende forma...




Ore 14:15: è la volta del garage...




Ore 16:50: la giornata di lavoro volge al termine e si prepara il tetto per la notte...




![img](http://www.1013millibar.it/onewaytosweden/webcam/webcam_s.jpg)

![img](http://4.bp.blogspot.com/_DMCeUNlrHns/TVAoHYr2FmI/AAAAAAAABP4/uaahN2qfM4Y/s320/201102071415.jpg)

![img](http://3.bp.blogspot.com/_DMCeUNlrHns/TU-YtRtd4rI/AAAAAAAABPg/4QtMTS8csjA/s320/201102070721.jpg)

![img](http://3.bp.blogspot.com/_DMCeUNlrHns/TU-YPhzYnYI/AAAAAAAABPc/obqmbgcBtOQ/s320/201102070757.jpg)

![img](http://2.bp.blogspot.com/_DMCeUNlrHns/TU_AO_VJzYI/AAAAAAAABPk/o2IsNXGWOGI/s320/201102071047.jpg)

![img](http://1.bp.blogspot.com/_DMCeUNlrHns/TU_E2XTBHNI/AAAAAAAABPo/mOi_sy1BukI/s320/201102071106.jpg)

![img](http://2.bp.blogspot.com/_DMCeUNlrHns/TU_V35RVTmI/AAAAAAAABPs/Ycya_EkyfvI/s320/201102071135.jpg)

![img](http://2.bp.blogspot.com/_DMCeUNlrHns/TVApAfqnNBI/AAAAAAAABP8/5o1EJh2uQ60/s320/201102071150.jpg)

![img](http://1.bp.blogspot.com/_DMCeUNlrHns/TU_Y_SOPaHI/AAAAAAAABPw/xETqgvHQeqQ/s320/201102071233.jpg)

![img](http://1.bp.blogspot.com/_DMCeUNlrHns/TVApWOcoVFI/AAAAAAAABQA/nj0wBYCkjRQ/s320/201102071415.jpg)

![img](http://4.bp.blogspot.com/_DMCeUNlrHns/TVApo_Il_XI/AAAAAAAABQE/88P1lZuYhvI/s320/201102071657.jpg)

*[original article](http://onewaytosweden.blogspot.it/2011/02/in-diretta-dalla-svezia.html)*


##Svedesi in bianco e nero
Dopo le emozioni legate all'arrivo della casa ora prosegue la pianificazione di quello che sarà l'aspetto interno della stessa. In questo periodo siamo alle prese soprattutto con i pavimenti e con la scelta delle piastrelle. Ci sono state diverse visite presso il negozio che ci fornirà i materiali e qui vi raccontiamo ciò che é successo in occasione della prima visita "ufficiale" quando ci siamo incontrati con il responsabile che doveva spiegarci come e cosa poter scegliere.

Ovviamente da bravi italiani ci siamo messi subito a tirare fuori campioni piastrelle dagli espositori, portandole in giro per il negozio a fine di provare colori ed abbinamenti con i bagni e le cucine che sono presenti in loco. Come avevamo giá detto in un post precedente, il nostro desiderio é quello di dare un po' di colore in primo luogo ai bagni. Questo nostro modo di pensare e questa nostra "apertura mentale" ai colori deve aver colpito in maniera abbastanza profonda il responsabile tanto che quando siamo rientrati a casa abbiamo trovato nella casella di psota elettronica un messaggio che diceva pressappoco cosí. "L'incontro che oggi ho avuto con voi é stato il piú divertente che abbia mai avuto da quando lavoro qui - e non si tratta di qualche mese -. Gli svedesi sono sempre così "timidi" nelle scelte dei colori che non osano mai e finiscono sempre per ricadere sui classici colori bianco e nero".

La mail ci ha fatto piacere ma anche ridere di gusto... ma poi pensandoci bene e guardando le foto delle case che sono in vendita sul web al fine di trovare qualche brillante ispirazione, ci siamo realmente accorti che la stragranza maggioranza dei bagni é proprio in bianco e nero o in colori abbastanza "neutrali". Pensate che ci sono persino i pavimenti a scacchi bianco/nero, in pieno stile Alice nel Paese delle meraviglie !

Abbiamo deciso che su questo punto non ci adatteremo allo stile svedese e lotteremo fino alla fine con le ceramiche per riuscire a dare un tocco di colore alla nostra casa (tra parantesi le ceramiche sono di una ditta italiana !).

![img](http://1.bp.blogspot.com/-eA16lU1Xhu4/TVOxbY_qvcI/AAAAAAAABQI/0xnebFDVxkQ/s320/checkerboard-floors.jpg)

*[original article](http://onewaytosweden.blogspot.it/2011/02/svedesi-in-bianco-e-nero.html)*


##Una giornata di relax
Non possiamo dire che le miti temperature delle ultime settimane ci avessero fatto sperare in una fine dell'inverno così precoce, tuttavia la neve si era andata piano piano sciogliendo qui e là. E' bastata però un'altra perturbazione atlantica con un po' di aria fredda che ci mancava da qualche tempo a far tornare la "dama bianca". Trentasei ore di neve e 15 cm di neve fresca ridonano al paesaggio il consono aspetto invernale. Conoscendo le condizioni meteo previste mi sono accertato che la casa fosse in grado di affrontare questa nuova passata invernale ricenvendo pronto conforto via mail dal responsabile dei lavori. Il tetto ormai é "tätt" - a prova d'acqua - e il peso della neve non sará un problema.

Vista la giornata di riposo in attesa del sabato lavorativo io e Silvia ci siamo concessi un giorno di puro relax. Niente sveglia sul comodino e colazione alle nove passate con i fiocchi di neve che ancora scendevano dal cielo. Dopo qualche oretta di ozio, qualche piccolo lavoretto, una sistemata a cose qui e lá, all'alba delle 12 decidiamo di uscire allo "scoperto".

L'impegnativa giornata prevede la visita alla casa, il pranzo dal nuovissimo "Pizza Hut" (un classico per chi ha viaggiato negli States), giretti esplorativi nei negozi di mobili che hanno giá in mostra le novitá primaverili e qualche piccolo acquisto da Plantagen. Finalmente mi sono deciso all'aquisto dei famosi "lecakulor" per un migliore drenaggio dell'acqua nei vasi. Purtroppo l'inverno e il riscaldamento interno hanno rappresentato per le nostre povere piante un periodo abbastanza duro, ed un paio non sono riuscite a vedere la primavera. Cosí abbiamo deciso di acquistare una nuova pianta grassa (una crassula nota per la sua resistenza).

In ottica futura peró c'é in programma l'acquisto di una bella serra dove oltre a riparare le piante per l'inverno e nelle stagioni intermedie, potremo ripararci anche noi nelle serate piú fresce dell'estate.

![img](http://3.bp.blogspot.com/-zOjIwJ-12OA/TVgC6JXopiI/AAAAAAAABQM/1MvJjBqPzmM/s320/20110211_casa.jpg)

*[original article](http://onewaytosweden.blogspot.it/2011/02/una-giornata-di-relax.html)*


##Servizi via Internet
Grazie alla capillare diffusione sul territorio svedese della banda larga, abbiamo qui la fortuna di poter usufruire di una miriade di servizi via internet: cosa che rende la vita molto più semplice ed evita spesso di dover sorbirsi code telefoniche a call-center vari o doversi spostare per piccole commissioni (che in Italia richiedevano per es. code agli uffici postali o in banca per pagare manualmente bollettini e similari). Tutto ciò limita moltissimo il contatto personale e permette un'estrema pianificazione delle proprie attività: in questo senso può essere considerato "molto svedese", visto che qui non si fa nulla senza prima aver preso appuntamento (e mai all'ultimo minuto !). Ma a noi due a cui piace usare il computer sembra molto pratico. Oltretutto, per le varie strutture comporta un risparmio notevole di risorse e per il cliente un risparmio - oltre che di tempo - anche di denaro.

Con "servizi via internet" non intendo solamente i servizi bancari che anche in Italia ci sono e funzionano, ma anche molte altre cose: facciamo qualche esempio.

Scade la revisione dell'automobile ? Arriva via mail un avviso, si entra nella propria pagina personale e si può decidere da soli che giorno e ora possono andare bene per portare la macchina al Bilprovning (il pagamento viene fatto ovviamente on-line: di conseguenza si evita lo spreco di carta, e la transazione bancaria non costa nulla). 

Si vuole registrare l'apertura di una nuova attività o modificare qualche dato riguardante un'attività già esistente ? Su un altro sito internet si fa tutto elettronicamente, compresa la firma "digitale" (che equivale alla firma di un documento sulla carta) grazie ad uno speciale programma fornito gratuitamente dalla propria banca.

Si vuole richiedere un certificato ? Grazie all'autenticazione elettronica si accede direttamente all'anagrafe e si stampa sulla propria stampante ciò che si desidera.

Per noi futuri genitori, si vuole inoltrare la richiesta per i benefici di maternità/paternità ? Si entra con l'autenticazione elettronica nel sito della Försäkringskassan (l'istituto di previdenza) e si può fare direttamente on-line la richiesta dei giorni in cui si desidera stare a casa con il proprio bambino, ottendendo in tempi molto rapidi anche un dettaglio della cifra esatta che si andrà a percepire in base al proprio reddito, nonchè la data di pagamento di tale cifra per ogni mese dell'anno, il numero di giorni a cui si ha diritto, e tutta una serie di utili informazioni pratiche.

Proprio il sistema dei benefici di maternità/paternità è abbastanza complicato qui in Svezia, e per comprenderlo meglio sono messi a disposizione sullo stesso sito dei video esplicativi, delle brochure da scaricare in formato elettronico, nonché un programma molto carino per calcolare esattamente l'ammontare della cifra mensile che spetta alla madre o al padre a seconda di chi sta a casa con in congedo, del grado di occupazione (tempo pieno, tempo parziale), di come i giorni totali di maternità o paternità vengono suddivisi all'interno della coppia (ci sono degli incentivi economici se padre e madre dividono i giorni di congedo a metà esatta): il tutto con una precisione fino all'ultima corona.
Inutile forse dire che su questo programmino noi ci abbiamo speso qualche oretta, per fare il calcolo dell'alternativa più conveniente e pianificare anche il mio futuro rientro al lavoro in modo che sia il meno stressante possibile (ovvero usufruendo di un provvisorio part-time, a cui si ha diritto per legge) e in modo che Gabriele possa ugualmente ridurre provvisoriamente il suo orario di lavoro per stare con il pupo e dedicarsi anche ad altre attività (se ne avrà il tempo... !).
Nel giorno X in cui il pupo deciderà di fare capolino, è poi possibile con un semplice sms fare richiesta di congedo provvisorio di paternità (10 giorni lavorativi che vengono concessi per stare con la mamma e iniziare a conoscere il piccolo).

A lezione alla Försäkringskassan
Per finire, sempre alla Försäkringskassan, è possibile prenotare sempre via internet il proprio posto ad un incontro informativo di un'oretta - totalmente gratuito - che viene organizzato in quasi ogni città e dove è possibile interagire direttamente con un impiegato che spiega di persona tutto il sistema nonché porre le proprie domande: ok, ogni tanto anche i vecchi metodi sono utili !

A lezione alla Försäkringskassan




![img](http://4.bp.blogspot.com/-TU82MH-mod0/TVv-t4nOwLI/AAAAAAAAAU0/6J9Tqw7pQcw/s320/forsa%25CC%2588kringkassa.jpg)

*[original article](http://onewaytosweden.blogspot.it/2011/02/servizi-via-internet.html)*


##Neve e aurore boreali
Mentre l'inverno continua da queste parti ad imperversare (ieri mattina si sono registrate temperature fino a - 43°C nel nord della Svezia) stamattina é proprio una bellezza guardare fuori dalla finestra. Nonostante il regime di alta pressione di questi giorni la vicinanza al mare ha prodotto stamattina proprio un bello scherzetto. Il cielo non é completamente coperto e la luce del Sole riesce a penetrare attraverso le sottili nuvole basse. A partire dalle otto di stamane rovesci di neve portati dal vento da est continuano a scendere copiosi dal cielo. Una vera e propria nevicata in pieno stile invernale ma con il Sole che addiritttura a tratti fa capolino tra le nuvole!

Ma oltre a questo spettacolo "da bassa quota" nelle prossime ore ci sono buone possibilitá per poter assistere ad un altro spettacolo sempre dovuto al Sole. Qualcuno di voi giá saprá che il 15 febbraio sul Sole si é manifestata la piú forte esplosione degli ultimi cinque anni producendo quello che in gergo si chiama un flare solare di categoria X-2, il secondo livello dalla classe piú forte in assoluto, un valore quindi molto elevato.

A partire dalla mezzanotte odierna il vento solare che accompagna la coronal mass ejection di qualche giorno fa ha iniziato a colpire la nostra Terra. Stasera e domani sera piú di qualcuno in Svezia potrá osservare il fenomeno dell'aurora boreale che si innesca quando le particelle energetiche del vento solare, guidate dalle linee del campo magnetico terrestre, incontrano gli strati dell'atmosfera tra i 60 e i 300 km generando quelle che sono conosciute anche come Northern Lights, ossia le luci del nord.

Le previsioni meteorologiche vedono per stasera nella Svezia centro-meridionale un cielo con qualche nuvola ma tuttavia non completamente coperto con quindi ci qualche possibilitá di avvistamento delle Northern Lights anche a latitudini non per forza di cose "polari".

Non resta che provare a lasciare le luci delle cittá e trovare un posticino con vista verso nord libera. Per la serata di sabato le previsioni meteo sembrano ancora migliori... chi invece non vuole allontanarsi dalle cittá o si trova a latitudini piú mediterranee, puó sempre curiosare sul web magari sul sito http://www.northern-lights.it che avevamo preparato in occasione del viaggio a caccia di aurore boreali effettuato a gennaio, dove alla pagina webcam ci sono tutte quelle che trasmettono immagini in diretta dalla Scandinavia, dalla Norvegia alla Finlandia.

Aggiornameto del 21 febbraio: il weekend è passato senza avvistamenti purtroppo alle nostre latitudini. Come previsto però nel nord della Svezia l'aurora si è presentata puntuale domenica sera... ecco uno scatto da Abisko dove anche noi siamo stati in occasione del viaggio a caccia di aurore dello scorso gennaio.



![img](http://1.bp.blogspot.com/-DiTIXcCm-7Y/TV5iRt6nvnI/AAAAAAAABQY/8-siTzRobvk/s320/Solar.JPG)

![img](http://1.bp.blogspot.com/-f7o8VVRZuds/TWI0r1RancI/AAAAAAAABQc/ZXQDCVKJfUw/s320/201102202022.jpg)

*[original article](http://onewaytosweden.blogspot.it/2011/02/neve-e-aurore-boreali.html)*


##Menù della settimana
Da qualche settimana puntuale ogni mattina prima dell'alba ci viene infilato nella buca della posta sulla porta di ingresso dell'appartamento il giornale di Norrköping, conosciuto brevemente anche come NT (Norrköpings Tidningar). Non che sia un grande giornale, ma data l'offerta di ricevere per quattro settimane sei giorni alla settimana il quotidiano alla incredibile cifra di 40kr (meno di 5 euro), l'abbiamo colta al volo. Silvia è a casa dal lavoro da metà gennaio ed è anche un modo per tenersi in allenamento con lo svedese (anche per me) e passare un po' il tempo.

Oggi lunedì mattina sfogliando il giornale mi è caduto l'occhio su un'intera pagina dedicata al lunchguiden della settimana. Si tratta in pratica dei menù della settimana, differenziati giorno per giorno, di una buona parte dei ristoranti del centro con tanto di prezzi ed orari di apertura. Per tutti coloro che lavorano in città è un'informazione utile in quanto è possibile scegliere a priori senza dover girovagare inutilmente. Non la trovate una buona idea?







Nel frattempo nel weekend ci siamo dedicati alla preparazione di scorte alimentari in vista dell'arrivo del pupo che ormai dovrebbe essere imminente... tra l'altro quando deciderà di  uscirà dalla pancia (nel sondaggio la maggior parte ha votato per questa settimana quindi incrociamo le dita o come si dice qui teniamo i pollici stretti, hålla tummarna). E quindi via di ragù e di passato di verdure quest'ultimo grazie alla fedele pentola a pressione portata su dall'Italia e che ieri ha suscitato grande sorpresa e ilarità in un'amica svedese venuta a farci visita. In Svezia la pentola a pressione, detta tryckkokare, è cosa degli anni 60-70 e non è più di moda al giorno d'oggi, sarebbe interessante capire il motivo per cui ne è scomparso l'utilizzo.


Quantità industriale di ragù...

![img](http://3.bp.blogspot.com/-EAxGZmz-7us/TWI4gEI8iuI/AAAAAAAABQk/GptSEE4hVpU/s320/lunchmeny.jpg)

![img](http://4.bp.blogspot.com/-4OIhf_z5fw4/TWI4XOT9mCI/AAAAAAAABQg/DGToxSa9nIg/s320/ragu.jpg)

*[original article](http://onewaytosweden.blogspot.it/2011/02/menu-della-settimana.html)*


##Sono nato !
Mamma e papà mi hanno aspettato con trepidazione per oltre 40 settimane... mi sono fatto desiderare a lungo e ho fatto anche qualche scherzetto nei giorni scorsi per mantenere un po' di suspence sulla data del mio arrivo, ma alla fine sono qui !



Galileo con il suo primo piccolo amico, grande quanto lui: il Microsauro (grazie a Eleonora !)
Un brindisi svedese dopo la grande fatica...


Galileo con il suo primo piccolo amico, grande quanto lui: il Microsauro (grazie a Eleonora !)

Un brindisi svedese dopo la grande fatica...

Mi chiamo GALILEO e sono nato il 26 febbraio 2011 a Norrköping, alle ore 08.14. Sono un brontopiccolo sano e vispo di 3.475 g e 48 cm: dicono che assomiglio sia alla mia brontomamma che al mio brontopapà, che stanno bene e sono felicissimi che io finalmente sia qui con loro. Ho anche già conosciuto i miei nonni e zii (nonchè una cuginetta che mi aspetta nella pancia della zia) che mi hanno salutato via Skype: che bella famiglia che ho !

Il mio nome ha un significato particolare per mamma e papà: oltre ad essere italiano (mi hanno subito detto che non mi devo mai dimenticare da dove vengo), ricorda una persona famosa che ha lavorato a Padova (dove anche la mamma e il papà hanno studiato) e pensate - questa persona era un astronomo proprio come il papà ! Io non so se diventerò bravo come lui, o se mi piacerà la scienza o qualche altra cosa quando sarò grande, ma la mamma e il papà mi hanno detto che - qualunque cosa io voglia fare - l'importante è fare del proprio meglio e non smettere mai di inseguire i propri sogni.




Ciao a tutti, l'avventura continua e adesso anch'io ne sono parte ! 






Se non potete essere un pino sulla vetta del monte,siate un cespuglio nella valle, ma siateil miglior piccolo cespuglio sulla sponda del ruscello.Siate un cespuglio se non potete essere un albero.Se non potete essere una via maestra, siate un sentiero.Se non potete essere il sole, siate una stella;non con la mole vincete o fallite.Siate il meglio di qualunque cosa siate.Cercate ardentemente di scoprirea che cosa siete chiamati,e poi mettetevi a farlo appassionatamente.(Martin Luther King)

Se non potete essere un pino sulla vetta del monte,siate un cespuglio nella valle, ma siateil miglior piccolo cespuglio sulla sponda del ruscello.Siate un cespuglio se non potete essere un albero.

Se non potete essere un pino sulla vetta del monte,

siate un cespuglio nella valle, ma siate

il miglior piccolo cespuglio sulla sponda del ruscello.

Siate un cespuglio se non potete essere un albero.

Se non potete essere una via maestra, siate un sentiero.Se non potete essere il sole, siate una stella;non con la mole vincete o fallite.

Se non potete essere una via maestra, siate un sentiero.

Se non potete essere il sole, siate una stella;

non con la mole vincete o fallite.

Siate il meglio di qualunque cosa siate.Cercate ardentemente di scoprirea che cosa siete chiamati,e poi mettetevi a farlo appassionatamente.

Siate il meglio di qualunque cosa siate.

Cercate ardentemente di scoprire

a che cosa siete chiamati,

e poi mettetevi a farlo appassionatamente.

(Martin Luther King)

(Martin Luther King)

![img](https://lh5.googleusercontent.com/-Dh05b8GKT-k/TWkzcOUbgCI/AAAAAAAAAU8/7BfBWz8dqGA/s320/IMG_7858.jpg)

![img](https://lh6.googleusercontent.com/-gkqP4z_QzAM/TWkzfkLyU-I/AAAAAAAAAVA/5HGHcmqZGMQ/s320/IMG_7853.jpg)

![img](http://4.bp.blogspot.com/-WOO8nH-bGVM/TWdaqaXFS3I/AAAAAAAAAU4/U62zhRuq1IM/s1600/Mammasaura.jpg)

*[original article](http://onewaytosweden.blogspot.it/2011/02/sono-nato.html)*


##La nascita dal punto di vista del papà
I giorni da bollino rosso sono ormai alle spalle e rientrati nella tranquillità offerta dalle mura di casa, soli noi due e il pupo, c'è ora tutto il tempo di riordinare le idee e ripensare a quella valanga di emozioni e accadimenti che si sono susseguiti da venerdì sera. Durante la settimana scorsa ogni mattina che arrivavo in ufficio c'era un collega la prima cosa che mi diceva ancor primo di "Morgon" era "bambino?". La mia canonica risposta era "bambino är fortfarande i magen", che non è difficile tradurre come "... ancora in pancia". Venerdì al mio rientro dal lavoro Silvia aveva qualche doloretto iniziato già verso le tre e mezzo del pomeriggio ma non ci davamo più di tanto peso visto che già altri falsi allarmi erano arrivati e passati. Alle sei e mezzo abbiamo pensato bene di mettere cibo sotto i denti nel caso in cui fosse successo qualcosa e così, trasferitici da Marco e Giulia, ci siamo pappati un bel kebab. Poi al rientro a casa c'è stato solo il tempo di una mezz'ora di divano prima che succedesse l'imprevedibile, si perché ci ha colto di sorpresa inondandoci di pura adrenalina: la rottura delle acque. Una telefonata all'ospedale per annunciare il nostro arrivo e che l'avventura abbia inizio.

Durante i mesi che hanno preceduto l'arrivo di Galileo anche io ho cercato di fare del mio meglio per prepararmi all'evento del parto cercando di leggere, con molta meno assiduità di Silvia però, l'abbondante materiale in svedese forniteci a suo tempo all'inizio della gravidanza. La preparazione di Silvia invece aveva quasi del maniacale; penso abbia letto tutto quello che ci sia da leggere su internet e fuori, tanto che un giorno al mio rientro dal lavoro mi disse: "devi assolutamente vedere questi video". All'inizio pensavo che il parto fosse qualcosa a cui il papà poteva si partecipare, ma come in seconda fila, quasi estraneo. Adesso sono convinto che il ruolo del papà sia molto importante per la mamma e quello che si vive lo si faccia con un'intensità ed una partecipazione unica. 

Così le settimane che hanno preceduto il fatidico evento sono passate con un misto di curiosità ed attesa, ma mai paura, convinto che Silvia fosse stata in grado di superare ogni ostacolo. Noto infatti è il suo livello di sopportazione del dolore "generico", tuttavia l'ignoto era ancora davanti a noi. Ho quindi applicato il metodo che cerco di utilizzare sempre per eliminare le situazioni di possibile stress dovuto all'incalzare degli eventi: preoccuparsi va bene un pochino, ma mai troppo, soprattutto mai fasciarsi la testa prima di essersela rotta, attendere l'evolvere degli eventi e viverli quando arrivano, affrontando le difficoltà con calma e senza farsi prendere dal panico.

La rottura delle acque, nella sua imprevidibilità è stata, dal mio punto di vista, l'unica vera situazione di stress, con l'adrenalina che a mille è partita in circolo. Ma tutto era già pronto, quindi è bastato fermarsi un attimo riordinare le idee, ricordarsi la macchina fotografica e le chiavi dell'auto.

L'arrivo in ospedale e l'ambiente che ci ha accolto hanno contribuito a mantenere tutto entro un certo limite di tranquillità e calma. Eravamo soli nel senso che non c'erano altre partorienti al nostro arrivo; le barnmörskor (ostetriche) e le sjuksjöterskor (infermiere) erano talmente tranquille che durante la notte le ho "scoperte" fare tranquillamente a maglia.

Poco prima di mezzanotte eravamo già nella nostra stanza, una bella stanza di angolo con vista sul boschetto da una parte. Da quel momento non mi ricordo di essermi mai seduto, ho passato tutta la notte in piedi ma è stato naturale, a mano a mano che passava il tempo e gli eventi si succedevano in sequenza mi sentivo sempre più partecipe, sempre più dentro all'evento. Le infermiere e l'ostetrica non mi hanno mai fatto sentire come di troppo anzi la mia partecipazione è diventata sempre più attiva con il passare delle ore. Sul "foglio dei desideri" dove si scrivono i propri desideri/richieste/paure relative al parto e che si consegna all'arrivo in ospedale alle infermiere, avevamo scritto che il papà aveva un po' di timore per il sangue e che avrebbe tagliato il cordone (con con mille dubbi).

I miei timori sono scomparsi stando al fianco di Silvia, incoraggiandola minuto dopo minuto mentre la mia curiosità si faceva sempre più grande tanto che pian piano sono in pratica diventato "l'infermiera aggiunta". Qualcuno dice che i papà svengono in sala parto, ma per me è stata tutt'altra esperienza, mi sono sentito sempre più forte mano a mano che l'orologio sulla parete girava e girava mentre Silvia diventava suo malgrado sempre più stanca. Alla fine non temevo più nulla e cercavo di infondere alla mamma le ultime forze convinto che prima o poi ce l'avrebbe fatta, nonostante la fatica si facesse sentire sempre di più.

Quando poi vedi la testolina del piccolo uscire allo scoperto ti rendi conto che stai per assistere ad un qualcosa di meraviglioso, alla nascita della vita e rimani incantato vedendo quel piccolo mammifero indifeso sgusciare fuori ed essere messo subito sulla pancia della mamma... le lacrime non si possono trattenere e il dolore della mamma scompare tutto ad un tratto per lasciare il posto alla gioia e all'incredulità.







Il taglio del cordone è stato un altro bel passaggio che suggerisco vivamente a tutti i papà... non tanto per l'atto in sé (sembra di tagliare un tubetto di plastica gommosa) ma più che altro perché è il momento in cui il pupo si stacca definitivamente dalla mamma ed inizia la sua vita indipendente.

La paura del sangue non c'è mai stata tanto che ho assistito all'esame della placenta e alla sutura di qualche piccolo taglietto confortando la mamma sulla situazione... che dire... per la mamma non è stata per niente una passeggiata e per il papà è stata un'esperienza che gli ha infuso una forza incredibile, sentivo che nulla poteva scalfirmi... nemmeno le 38 ore di fila senza sonno...

![img](https://lh4.googleusercontent.com/-C8yuuiquyqU/TWzG1fVOV8I/AAAAAAAABQw/Nz-GOutHGLc/s320/20110226_papa%25CC%2580.jpg)

*[original article](http://onewaytosweden.blogspot.it/2011/03/la-nascita-dal-punto-di-vista-del-papa.html)*


##La nascita di un figlio nell'era di internet
In attesa che la mamma trovi la voglia di staccarsi dal pupo per raccontare la sua versione del parto (non che io non mi diverta anzi tenerlo in braccio è un vero spasso...) il sottoscritto, che non deve allattare e quindi tra un lavoretto e l'altro ha un pochino più di tempo, riesce a scrivere qualcosa.

Con l'arrivo di Galileo ci sono giunti una valanga di commenti sul blog, su Facebook, via email... nell'era di internet le emozioni viaggiano via rete ma comunque vi posso assicurare che ci si emoziona ancora leggendo su uno schermo di un computer le parole dei nostri cari, degli amici o della grande famiglia del nostro blog: grazie di cuore a tutti da parte nostra.

Ma in questi giorni abbiamo avuto anche l'emozione di scartare un pacco ritirato dalle poste, aprire la porta per ricevere un mazzo di fiori che viene da lontano, entrare in casa e trovare appeso al soffitto uno splendido "Benvenuto a Galileo" o ancora sentire la cassetta della posta sulla porta sbattere per l'arrivo di alcune lettere.













![img](https://lh3.googleusercontent.com/-3GNVDxJGcTI/TW58mVsLVoI/AAAAAAAABQ0/zNro01bNf5U/s320/20110301-angioletto.jpg)

![img](https://lh3.googleusercontent.com/-yuiErp2xClU/TW58qzFRpPI/AAAAAAAABQ4/bEhMinz2dAE/s320/20110301_fiori.jpg)

![img](https://lh3.googleusercontent.com/-QL5SYCDcJ2Q/TW58wJcwYkI/AAAAAAAABQ8/cJVuOuGYixw/s320/20110301_benvenuto.jpg)

![img](https://lh3.googleusercontent.com/-TaD8-AGfI8M/TW5814cdTqI/AAAAAAAABRA/IW-QsDWRV2o/s320/20110301_galileo.jpg)

*[original article](http://onewaytosweden.blogspot.it/2011/03/la-nascita-di-un-figlio-nellera-di.html)*


##Tra pannolini e scelta dei colori
Tra il pupo che richiede attenzioni e la casa che richiede tempo per pianificare nei dettagli l'impianto elettrico e le piastrelle non rimane molto tempo a disposizione. Fortunatamente il governo svedese mi ha offerto i famosi "pappadagar", dieci giorni lavorativi durante i quali il papà si può assentare dal lavoro in occasione della nascita di un figlio. Questi giorni si possono prendere tutti assieme o divisi ma comunque entro i 30 giorni dalla nascita. Nel nostro caso abbiamo deciso di prenderli tutti e dieci subito visto che essendo da soli qui in terra svedese dobbiamo contare solo sulle nostre braccia (come è anche giusto che sia...). Così questi giorni sono caduti proprio a fagiolo.

Mentre la mamma ha affrontato le difficoltà imposte della prima settimana di allattamento, il papà è diventato un vero esperto nel cambio pannolini e nei lavori di casa. E Galileo nei giorni scorsi ha già fatto le sue prime uscite all'aperto ed in un paio di occasioni ce lo siamo scorrazzati nell'ovetto o in carrozzina in giro per supermercati e negozi di colori. Autonomia massima attuale: circa 2 ore poi occorre essere pronti al rifornimento.







Ma oggi volevo raccontare qualcosa sulla casa il cui montaggio sta procedendo a gonfie vele, tanto che tutte le pareti interne sono già state montate. Entro qualche giorno anche le tegole avranno trovato il loro posto sul tetto. Questa settimana siamo alle prese però con i colori e con l'impianto elettrico.

In particolare la scelta delle tinte interne (abbiamo deciso di evitare le carte da parati che in Svezia vanno tanto di moda) è quella che ci sta tenendo più occupati. Da poco infatti abbiamo scoperto che in pratica si può scegliere qualsiasi tipo di colore a partire da un sistema di colori che si chiama NCS (Natural Color System). L'occhio umano è in grado di percepire qualcosa come 10 milioni di colori differenti e lo scopo di NCS è quello di fornire un catalogo di 1.950 colori che sia tale da riprodurre al meglio la distribuzione dell'intera gamma. Così sbirciando nel sito di NCS sono approdato sul NCS Navigator 2.0 con il quale si può giocare con i colori e provare tutte le tinte e gli abbinamenti. Non rimane altro che provare e riprovare tinte e combinazioni con l'idea di osare magari qualcosa in più su una parete particolare...

![img](https://lh3.googleusercontent.com/-DsnFwgja50k/TXYwUZDD1GI/AAAAAAAABRU/XLCfIg4ifQU/s1600/keepthechange.jpg)

![img](https://lh4.googleusercontent.com/--d6to3rentA/TXYr8gXjX2I/AAAAAAAABRQ/gGGJCIgdfAU/s320/NCSnavigator.jpg)

*[original article](http://onewaytosweden.blogspot.it/2011/03/tra-pannolini-e-scelta-dei-colori.html)*


##Partorire in Svezia - il punto di vista della mamma
Finalmente, dopo 11 giorni, riesco a trovare il tempo per scrivere qualcosa anch'io... e come già preannunciato si tratta di alcune osservazioni sul tipo di assistenza al parto e sulle cure post-natali che abbiamo ricevuto qui all'ospedale di Norrköping dov'è nato Galileo. 

Già positiva era stata l'esperienza con i controlli effettuati durante la gravidanza presso l'ambulatorio ostetrico ospedaliero, e molto positiva è stata anche l'esperienza di partorire qui - ovviamente il parto in sè non è una passeggiata ma l'impressione che abbiamo avuto è di aver ricevuto un'assistenza di ottimo livello e le cure migliori per iniziare al meglio la nostra avventura a tre.

Tutto il travaglio e il parto si sono svolti in un reparto dedicato, dove ci avevano assegnato un'ampia e luminosa stanza singola con bagno (non esistono stanze doppie nel reparto travaglio/parto), attrezzata di tutto ciò che occorre fino alla nascita del bambino e nelle successive prime ore. Lì si è assistiti da un'équipe formata da un'ostetrica e un'operatrice sanitaria, mentre il medico ginecologo viene chiamato in caso di bisogno - e questo per fortuna non è stato il nostro caso. Vengono offerte varie possibilità di controllo del dolore: dalla doccia calda/vasca con acqua calda, al gas esilarante (una cosa di cui ho sentito parlare per la prima volta qui in Svezia, e che è stata per me un'esperienza indimenticabile con la sensazione indescrivibile di una "sbronza" colossale - senza però gli effetti collaterali successivi !), all'epidurale garantita e gratuita 24/7. Ci sarebbe stata anche la possibilità di sperimentare l'agopuntura, visto che tutte le ostetriche del reparto sono abilitate a praticarla, ma nel pieno della notte e con un bel  po' di tensione addosso non ci è nemmeno venuto in mente di chiederla. Il personale ci è sembrato molto competente, efficiente e disponibile, insomma: 10 e lode !

Dopo il parto, una volta espletati velocemente i controlli di routine, la nuova famiglia viene lasciata in pace per qualche ora, per riposare e iniziare a conoscere il nuovo arrivato: e per festeggiare viene offerto anche un vassoio con un drink di sidro analcolico e gustosi panini per mamma e papà che devono riprendersi dallo sforzo (eh sì, anche il papà !). 







Quando la mamma si è ripresa e rimessa in ordine, si viene trasferiti in un altro reparto detto BB - ovvero la nostra "maternità". A noi era stata assegnata una stanza doppia, e al papà viene data la possibilità di restare per la notte con la mamma e il bimbo potendo noleggiare un letto pieghevole e potendo usufruire di colazione e cena leggera in reparto a fronte di un costo di 250 corone/notte. 

In Svezia si pratica ormai da lungo tempo il rooming-in, e non esiste quindi la nursery: mamma e bimbo sono assieme 24 ore al giorno e ai neo-genitori spetta il compito di prendersi cura in tutto e per tutto del neonato: dal cambio pannolini, all'allattamento, ecc. Il personale è solamente a disposizione nel caso in cui vi siano problemi, domande, dubbi. A noi genitori alla prima esperienza è stata poi data la possibilità di partecipare ad una breve lezione con consigli su allattamento e cura del neonato, con tanto di libro illustrato da prendere in prestito durante il soggiorno in reparto.







L'unico controllo che viene effettuato è quello da parte del pediatra subito prima della dimissione, che può avvenire anche molto presto (anche dopo sole 6 ore dal parto) se i genitori lo desiderano. In tal caso viene offerto un contatto telefonico quotidiano con il reparto, per controllare che tutto proceda bene una volta effettuato il rientro a casa. 

Dal punto di vista logistico, i locali sono ampi e luminosi: in particolare la sala da pranzo/soggiorno, attrezzata da una parte con tavoli rotondi per i pasti vicino a grandi finestre con vista sul boschetto che confina con l'ospedale, e frigo/freezer/microonde a disposizione delle mamme e anche dei papà, dall'altra con una "zona relax" provvista di poltrone, tavolini, giochi per bambini (i fratelli/sorelle del neonato - così come il papà - hanno libero accesso al reparto a qualsiasi ora), televisione, riviste. 

Le visite da parte di altre persone oltre al papà e ad eventuali fratelli/sorelle del neonato non sono ammesse, per permettere alla nuova famiglia di adattarsi al cambiamento in tutta tranquillità: dopotutto la dimissione avviene in tempi molto brevi (48-72 ore al massimo) e quindi si presume che parenti/amici possano aspettare almeno un paio di giorni...

Infine, in reparto si viene riforniti all'occorenza di tutto ciò di cui si possa avere bisogno durante la degenza: vestiti per il neonato, pannolini, asciugamani, biancheria per la mamma, ecc. Oltre a questo, vengono regalati due borsoni ripieni di campioni di prodotti per la cura del neonato: si tratta certo di pubblicità, ma sicuramente sono cose utili per i primi giorni a casa (anche se ovviamente noi ci eravamo riforniti comunque). 







Alla dimissione viene fissato un appuntamento per un ulteriore controllo del piccolo dopo un paio di giorni nello stesso reparto, si riceve un appuntamento per lo screening uditivo e si viene successivamente contattati telefonicamente per la prima visita al "Barnavårdcentralen", ovvero dal pediatra di base - dove siamo stati oggi: il Brontopiccolo cresce bene (mangia davvero come un brontosaurino !)  e dovrà tornare per un altro controllo tra due settimane. 

![img](https://lh3.googleusercontent.com/-uL-KL8Ru_fE/TXfGziXNOhI/AAAAAAAAAVQ/7kRIbQ2r9Rg/s320/IMG_7848.JPG)

![img](https://lh3.googleusercontent.com/-rQKnmz0naX0/TXfGu4nMRYI/AAAAAAAAAVI/7KQgQIFo24A/s320/IMG_7860.JPG)

![img](https://lh3.googleusercontent.com/-QaYO6gQYRVM/TXfEo9YgmrI/AAAAAAAAAVE/uXLN_y_Z3jg/s320/IMG_7881.JPG)

*[original article](http://onewaytosweden.blogspot.it/2011/03/partorire-in-svezia-il-punto-di-vista.html)*


##Un affollato compleanno
Mettete un sabato pomeriggio, due-tre compleanni da festeggiare, qualche famiglia di italiani emigrati in Svezia, un'"affollata" famiglia italiana in visita in città, qualche amico/a svedese, dal Cile e dalla Russia, una mandria di bambini ed ecco fatto una festa con i fiocchi.

L'occasione è il compleanno simultaneo di Emma e mamma Tiziana (vi ricordate la famiglia di friulani trasferitisi a Norrköping la scorsa estate?) e il compleanno di Eleonora meglio conosciuta nel mondo dei blogger italiani in Svezia come Zarinaia. Il capo famiglia Michele ovviamente temendo questa volta lo sfratto immediato aveva pensato bene di noleggiare una sala dove poter riunire tutta la combriccola e così festeggiare liberamente senza preoccupazioni di sorta sui probabili disturbi acustici che sarebbero stati causati ai vicini.




E devo dire che non c'è stata soluzione migliore visto che il bellissimo pomeriggio che ne è uscito fuori; ecco qualche numero che possa rendere un'idea di quanto sia stata colorita la giornata.

Famiglie al completo: sei.

Bambini in grado di camminare da soli: undici (ma non sono completamente certo del numero).

Bimbi non in grado di camminare (sotto i 3 mesi): due.

Mamme che allattano contemporaneamente: due.

Bambini in pancia: due.

Età dei minori presenti: 15 giorni, 3 mesi, quasi 3 anni, 4, 5, 6, 7, 9, 11, 12, 15 (più o meno)...

E' stato proprio un bel pomeriggio... ed alla fine è arrivata anche una fantastica sorpresa per festeggiare l'arrivo di Galileo, confezionata proprio dai "padroni di casa", dai Piccoli Vichinghi e da Frans Halmsson e famiglia, compagni di avventura qui a Norrköping. Questa volta non è un regalo per Galileo ma più che altro per il papà e la mamma: una fantastico barbecue Weber OneTouch Premium !

Da mesi oramai aspettavamo il momento giusto per fare questo acquisto ma per un motivo o l'altro non l'avevamo mai fatto forse in attesa di entrare in casa nuova. Adesso è arrivato !! La prima domenica dopo il trasloco si inaugurerà il barbecue nel giardino della casa nuova e Marco non potrà tirarsi indietro dall'essere il  fuochista ufficiale. I festeggiamenti continueranno... anche perché ci sarà da festeggiare l'arrivo degli altri due bebé che attualmente se la spassano ancora in pancia (un altro/a piccolo/a vichingo/a ed un altro/a italo-russo).







![img](https://lh5.googleusercontent.com/-wMuA7EWuShk/TXvJ27kensI/AAAAAAAABRY/Db1Q_IjCZLI/s320/FESTA-BAMBINI.jpg)

![img](https://lh6.googleusercontent.com/-XGH2YbCMir8/TXvJ8eVBHII/AAAAAAAABRc/TXL7ifvOrlI/s320/barbecue-weber.jpg)

![img](https://lh4.googleusercontent.com/-e0A56qCTppM/TXvNolC-2pI/AAAAAAAABRg/7_9vR7_uzEI/s320/IMAG0146.jpg)

*[original article](http://onewaytosweden.blogspot.it/2011/03/un-affollato-compleanno.html)*


##Un nome per il futuro
Siamo felici che la "coraggiosa" scelta del nome Galileo sia stata apprezzata dai piú. Da parte nostra non abbiamo mai avuto alcun dubbio su questa scelta: possiamo dire che é stato amore a prima vista non appena ci é balzato in mente. Inizialmente siamo stati un pochino ostacolati in questa scelta per via di alcune indicazioni di carattere cattolico. Oggi siamo fieri di questa scelta che rappresenta il nostro modo di ricordare a tutti che spesso le scelte che vanno contro-corrente, quelle fuori dagli schemi, quelle che magari "costano" di piú, quelle che sono le piú difficili da prendere, alla lunga pagano e valgono tutte le difficoltá incontrate.

Ma lo sapevate che in Svezia ci sono solo sei persone con il nome Galileo di cui una con Galileo come primo nome ? Per chi fosse interessato o volesse semplicemente curiosare alla ricerca di quante persone portano il proprio nome in Svezia ecco il link del Statistiska centralbyrån. In Italia ci sono poco meno di 1.700 persone con il nome Galileo di cui 360 (poco piú del 20% del totale) in Veneto. Non a caso poi di queste 360, 140 sono presenti nella provincia di Padova. Il nome é "diffuso" anche in Emilia Romagna, Toscana e Lombardia, molto meno al centro e al sud Italia.

Difficile capire cosa vorrá fare da grande il piccolo Galileo, ma sicuramente il papá e la mamma cercheranno di aiutarlo nel difficile obiettivo di trovare la propria strada. Nel frattempo non solo la mamma e il papá sognano per lui un "futuro spaziale" ma anche qualche caro amico. Domenica infatti é passato da queste parti in Ostrogozia (Östergötland) il caro Mauro cittadino della capitale, amico e compagno di avventure nel viaggio a caccia di Aurore dello scorso gennaio. E sapete cosa ha portato in dono per Galileo? Una tuta da astronauta a misura di pupo !


Meraviglioso... non poteva farci pensiero piú bello! Sicuramente la indosserá in occasione del prossimo viaggio a caccia di Aurore Boreali previsto per fine dicembre quando il piccolo Galileo sará la mascotte dell'avventura invernale nel Grande Nord, con tanto di tuta da astronauta al seguito! Speriamo che sia di buon auspicio.

![img](https://lh6.googleusercontent.com/-S6usJMNpx2w/TYDkkAf5MYI/AAAAAAAABRk/5yG4zDNN5hE/s320/tuta_astronauta.jpg)

*[original article](http://onewaytosweden.blogspot.it/2011/03/un-nome-per-il-futuro.html)*


##Passaporto per neonati: istruzioni per l’uso
In vista delle vacanze di Pasqua abbiamo iniziato le pratiche burocratiche per riuscire ad ottenere il passaporto per il piccolo Galileo che rimarrá valido 3 anni. Per far questo occorre effettuare diversi passaggi burocratici che non si possono definire la cosa piú semplice del mondo. Ecco quindi un piccolo vademecum per i nuovi italiani nati in terra svedese. Ovviamente il merito va tutto a Silvia che é riuscita a recuperare tutte le informazioni necessarie dal sito dell’Ambasciata italiana a Stoccolma. La procedura non é difficile ma bisogna stare attenti a non tralasciare alcunché, ma andiamo con ordine.

1) scaricare la “Domanda rilascio passaporto per minorenne” e compilarla in ogni sua parte (compresa la Statura : 50 cm (anche se dopo due settimane dalla domanda è già 57 cm), e il colore degli occhi: blu???;
2) allegare una fotocopia del passaporto di entrambi i genitori;
3) allegare due fotografie del neonato “con sfondo bianco, in posizione frontale, a viso scoperto, con gli occhi aperti e la bocca chiusa”. Ma lo vedete Galileo a 10 giorni di vita rimanere in posa? Mmhhh... impresa non facile ma che il sottoscritto ha risolto una mattina appena dopo aver cambiato il pannolino al pupo ancora sul fasciatoio mettendo un panno bianco dietro il piccolo e fotografandolo frontalmente ma con la testa di lato (altrimenti é impossibile);
4) far autenticare le fotografie del neonato da un ufficio consolare o presso un autoritá svedese (Comune, Polizia, Notaio Pubblico, Direttore di scuola/asilo, Patronato INCA);
5) allegare un familjebevis emesso dallo Skatteverket di uno dei genitori (é uno stato di famiglia);
6) effettuare il pagamento di 775 kr;
7) se non si vuole recarsi direttamente alla Cancelleria consolare in Stoccolma si puó spedire tutta la documentazione a mezzo posta. Se si vuole ricevere il passaporto via posta occorre allegare una busta preaffrancata come raccomandata 67 kr.

Prima di iniviare tutta la documentazione é necessario che l’atto di nascita sia trascitto presso il comune di iscrizione A.I.R.E. di un genitore. Quindi occorre: 

1) scaricare il modulo “Trascrizione in Italia dell’atto di nascita avvenuta in Svezia” e compilarlo in ogni sua parte; 
2) allegare un personbevis emesso dallo Skatteverket intestato al figlio e contenente i dati anagrafici dei genitori;
3) far compilare da un Notarius publicus svedese il personbevis con Apostille dell’Aja in lingua inglese (costo 550 kr);
4) allegare fotocopia passaporto/carta d’identitá di entrambi i genitori;
5) se non si é sposati serve anche una copia del riconoscimento paterno (“bekräftelse av faderskap”) emessa dal Socialnämnden/Familjerätten e munita di apostille in inglese.
Per completare il tutto si puó anche richiedere direttamente anche l’iscrizione del piccolo all’A.I.R.E.
1) scaricare il modulo “Iscrizione all’A.I.R.E.” e compilarlo in ogni sua parte;
2) allegare fotocopia di passaporto o carta d’identitá di un genitore;
3) allegare un familjebevis emesso dallo Skatteverket.

Adesso dobbiamo solo sperare che il passaporto venga rilasciato in tempo utile per il nosto viaggio di rientro in Italia previsto per Pasqua... intanto i biglietti Ryanair sono giá stati acquistati, incrociamo le dita o come dicono da queste parti "hålla tummarna".

*[original article](http://onewaytosweden.blogspot.it/2011/03/passaporto-per-neonati-istruzioni-per.html)*


##Ultimo dell'anno a caccia di aurore boreali, chi viene?
Mentre la primavera è ormai alle porte è già tempo di pensare al prossimo inverno proprio perché queste genere di attività richiedono tempi di programmazione e preparazione molto ampi. Di cosa si tratta? Del nuovo viaggio a caccia di Aurore Boreali nella Lapponia svedese.




Grazie alla splendida esperienza dello scorso gennaio, il programma del prossimo viaggi è stato ulteriormente ampliato e curato nei dettagli per offrire ai partecipanti un'esperienza ancor più coinvolgente ed emozionante. Il "Northern Lights 2012 - New Year edition" si svolgerá dal 27 dicembre al 1 gennaio 2012. Quale migliore occasione quindi per festeggiare l'arrivo del nuovo anno in un mondo fatato nel cuore dell'inverno artico e nel bel mezzo della notte polare?




Consiglio a tutti di dare un'occhiata alla nuova galleria di fotografie scattate durante il primo viaggio e pubblicate nel sito web http://www.northern-lights.it/ e leggere il racconto del viaggio, cose che permettono di cogliere per un attimo le emozioni che si possono vivere in un'esperienza del genere. Nel sito è anche disponibile la brochure a colori con il programma dettagliato, i costi e quant'altro si desidera conoscere. Le prenotazioni sono aperte e chi vuole garantirsi un posto è invitato ad inviare la propria prenotazione preferibilmente entro il mese di maggio.

![img](https://lh6.googleusercontent.com/-TKNBZX_rc_4/TYDreHsZyrI/AAAAAAAABRo/qfSs7MnrCbM/s320/aurora_abisko.jpg)

![img](https://lh4.googleusercontent.com/-KTM5ZNNyIoo/TYDriSROV7I/AAAAAAAABRs/QoK1e0CrbmI/s320/esrange.jpg)

*[original article](http://onewaytosweden.blogspot.it/2011/03/ultimo-dellanno-caccia-di-aurore.html)*


##Gli affetti per chi vive all'estero
Emigrare in un altro Paese: una scelta che implica oltre a tante altre cose, anche una piccola dose di coraggio, per il fatto di lasciare la propria "zona di comfort" e la vicinanza della famiglia e degli amici più stretti  ed approdare in un luogo "estraneo" dove è necessario ricreare la propria casa, tanto materialmente quanto emotivamente. 

E quando la quotidianità scorre liscia e senza problemi, la sensazione di essere in un altro posto non si fa sentire molto; ma quando qualcosa esce dagli schemi, quando succede un piccolo o un grande imprevisto che va a turbare la routine di tutti i giorni, ecco, allora si apprezzano ancora di più certe cose: la persona che ha deciso insieme a te di condividere la propria vita e quest'avventura e che non si lascia spaventare dalle circostanze, che è sempre un punto di riferimento solido in qualsiasi angolo del mondo, che non ti fa mai sentire sola qualsiasi cosa succeda; e poi gli amici del posto, di lunga o nuova data, che ricreano l'affetto e il calore di casa. Tutto questo - insieme all'amore di chi è rimasto in Italia e viene a farci visita scaldandoci il cuore - non ha veramente prezzo. 

*[original article](http://onewaytosweden.blogspot.it/2011/04/gli-affetti-per-chi-vive-allestero.html)*


##Benvenuta Martina !
L'arrivo di un figlio è la cosa più bella, un'emozione indescrivibile e l'inizio di una splendida avventura, diversa per ogni bambino che viene al mondo. In queste poche righe vogliamo dare il benvenuto a Martina, figlia di due persone per noi speciali - i Piccoli Vichinghi Giulia e Marco - nonchè sorellina di Rocket: da ieri sera sei arrivata a fare parte della nostra grande "famiglia" italiana in terra svedese, e siamo impazienti di conoscerti ! Onore al coraggio dei tuoi genitori che si sono lanciati come noi nell'avventura svedese soprattutto per Rocket e per te, e un augurio di buona vita !

Non Ti Auguro un Dono Qualsiasi

Non ti auguro un dono qualsiasi,

Ti auguro soltanto quello che i più non hanno.

Ti auguro tempo, per divertirti e per ridere;

se lo impiegherai bene, potrai ricavarne qualcosa.

Ti auguro tempo, per il tuo Fare e il tuo Pensare,

non solo per te stesso, ma anche per donarlo agli altri.

Ti auguro tempo, non per affrettarti e correre,

ma tempo per essere contento.

Ti auguro tempo, non soltanto per trascorrerlo,

ti auguro tempo perchè te ne resti:

tempo per stupirti e tempo per fidarti

e non soltanto per guardarlo sull'orologio.

Ti auguro tempo per toccare le stelle

tempo per crescere, per maturare.

Ti auguro tempo, per sperare nuovamente e per amare.

Non ha più senso rimandare.

Ti auguro tempo per trovare te stesso,

per vivere ogni tuo giorno, ogni tua ora come un dono.

Ti auguro tempo anche per perdonare.

Ti auguro di avere tempo,tempo per la vita.

![img](http://3.bp.blogspot.com/-4AzTv_qKbPE/TZmmdER_vKI/AAAAAAAAAVU/cIpI-brQojI/s320/fioccorosa.jpg)

*[original article](http://onewaytosweden.blogspot.it/2011/04/benvenuta-martina.html)*


##Dottorandi cercasi in Svezia
Visto che il nostro blog é letto da diverse persone che sono interessate per un verso o per l'altro alla vita all'estero ho pensato bene di utilizzare queste nostre pagine per dare un'informazione che potrebbe magari interessare a qualcuno.

L'università di Stoccolma é alla ricerca di ben 68 dottorandi in diverse rami della ricerca scientifica. Si va dall'astronomia alla fisica, dalla fisiologia all'immunologia, dalla geologia alla chimica organica, dalla biochimia alla marina alla matematica, dalla gestione delle risorse naturali all'ecologia animale e molto altro.

La scadenza entro quale la domanda va inviata é il 2 maggio 2011, questo é l'annuncio in inglese.

*[original article](http://onewaytosweden.blogspot.it/2011/04/dottorandi-cercasi-in-svezia.html)*


##Progressi in casa nuova
Ieri in un giorno di primavera piuttosto ventoso ed un pochino uggioso (pioggerellina.. quando mai piove forte qui !) abbiamo effettuato un sopralluogo alla casa visto che era qualche settimana che non mettevamo piede sulla proprietá.

E´ stata quindi l'occasione per parlare con i ragazzi che stanno lavorando all'interno e di toccare con mano i progressi fatti. L'impianto elettrico é quasi completamente preparato e si sta lavorando di buon passo con il cartongesso. Il piano superiore sta giá prendendo forma tanto che tutto il cartongesso é giá stato sistemato sulle pareti. Adesso si sta lavorando soprattutto al piano inferiore che comunque é ancora strapieno di materiale.











Nel bagno del piano terra che é stato praticamente terminato é stato stipato tutto il legno del pavimento, le porte (che sono di legno massiccio) e le soglie delle finestre (in marmo).

La visita in casa é stata utile anche perchè abbiamo capito il funzionamento delle finestre che si é rivelato quanto mai geniale. Tutte le finestre apribili (ossia tutte quelle del piano superiore e un buon numero di quelle del piano terra) si aprono in senso verticale (non orizzontale come le nostre finestre italiane) ed é possibile girarle a 180 gradi cosa che si rivela utilissima se si vuole pulire le fineste esternamente senza rischiare di cadere giú.








Ma il prossimo passo che ci attende é l'incontro con la persona che deve sistemare il terreno visto che i livelli tra i terreni dei vicini e il nostro sono tutti diversi (visto che é tutto terrazzato). In particolare dal lato nord abbiamo un dislivello marcato (almeno 60 cm nel punto piú interno del giardino). E´ probabile che ci sia bisogno di un piccolo muretto di contenimento. La cosa strana é questo dislivello, chi piú chi meno, ce l'hanno un po´ tutti ma quasi nessuno si é preoccupato di sistemare il confine con i vicini con un muretto; ci sará un motivo?
Sará buona cosa anche parlare con i vicini per vedere se si puó fare qualcosa assieme onde evitare di dove mettere tutto il muretto sul proprio terreno. Fatto sta che adesso abbiamo un enorme cumulo di terra sul retro della casa che dovrá essere utilizzato per livellare il terreno che presenta diversi avvallamenti (come é ovvio che sia visto che si é lavorato solo sulla casa fino ad ora).

Tra poco partiremo per l'Italia e quando rientreremo la casa avrá giá tutto il pavimento e le piastrelle posate, allora si che sará diversa !

![img](http://1.bp.blogspot.com/-rBs-bOTUs68/TZ3r4GpN5NI/AAAAAAAABR0/qC5Zgz2zPkI/s320/soggiornoconpupo.jpg)

![img](http://4.bp.blogspot.com/-ohkqTBe8dZ8/TZ3s7XQDIeI/AAAAAAAABR8/CAjDm6YZ6ZA/s320/soffitto.jpg)

![img](http://4.bp.blogspot.com/-cMJ8RbdVa1c/TZ3qbThotrI/AAAAAAAABRw/9cLJdZnJUP8/s320/finestracasa.jpg)

![img](http://3.bp.blogspot.com/-gYZdNsiTOSg/TZ3sDglMeaI/AAAAAAAABR4/GDyezZ0Jq0M/s320/spssoremuro.jpg)

*[original article](http://onewaytosweden.blogspot.it/2011/04/progressi-in-casa-nuova.html)*


##I nuovi nati di Norrköping

Riconoscete qualcuno tra queste foto?
Il giornale di Norrköping ogni sabato pubblica le foto dei nuovi nati e tutti hanno l'usanza di inviare la propria foto o farsi fotografare appositamente a tal scopo.
Qual'è la prima cosa che vi viene in mente mentre guardate queste foto? Beh a me è saltato subito all'occhio il numero di bambini presenti in ogni singola famiglia...
Se siete curiosi e volete vedere gli scatti delle altre settimane questo è il link.



*[original article](http://onewaytosweden.blogspot.it/2011/04/i-nuovi-nati-di-norrkoping.html)*


##Per i genitori in congedo parentale: la öppen förskola
Assai comune, qui in Svezia, è che i figli in età adulta vivano lontano dalla famiglia di origine, e che quindi, quando decidono di mettere su famiglia, non possano godere dell'aiuto di genitori e parenti nella cura dei figli piccoli. Insomma, un po' come noi, con la differenza che la distanza chilometrica nel nostro caso è a 4 cifre e non a 3... ma la sostanza non cambia. 

Il rischio, per tutti, è quello di sentirsi isolati, soprattutto nel caso del genitore che è a casa in congedo parentale con il bambino appena nato. E per ovviare a questo problema esiste qui un servizio chiamato "öppen förskola", ovvero "asilo aperto", gratuito, aperto tutti i giorni lavorativi e rivolto ai genitori con bambini che non possono ancora frequentare l'asilo comunale. E qui appunto sta la differenza con un normale asilo: la öppen förskola è per il bambino SOLO SE accompagnato da un genitore, ovvero è sia per il bambino che per il genitore. Si tratta di locali simili a quelli di un normale asilo, con personale dedicato, giochi per bambini di varie età, libri, stanze per il riposo e una cucina self-service: qui si può andare e venire a piacimento, e il personale presente organizza giornalmente attività di vario tipo (giochi, canti, incontri informativi dedicati a vari temi) indirizzate a bambini di diverse età.







Si tratta quindi non solo di una forma di intrattenimento per i piccoli, ma anche di un'occasione d'incontro per i rispettivi genitori, che possono così avere una forma di contatto "adulto" ed un supporto in caso di problemi: vi è infatti anche la possibilità di contattare al bisogno l'assistente sociale che collabora con la struttura, come anche il pediatra di base è coinvolto in alcune attività come gli incontri sullo svezzamento, sulle vaccinazioni e sui controlli pediatrici di base. Davvero una bella cosa, questa öppen förskola: noi ci siamo andati per la prima volta martedì scorso, insieme ad un amico in "paternità" che portava il proprio piccolo, e personalmente sono rimasta piacevolmente colpita. Di sicuro sarà tappa fissa nei prossimi mesi, quando torneremo dalla lunga vacanza pasquale in Italia: lì invece concentreremo in meno di un mese il numero massimo possibile di visite ad amici e parenti !

![img](http://2.bp.blogspot.com/-U_pdhzuIoMQ/TaahnicjM5I/AAAAAAAAAVY/3noTNj9D9sQ/s320/Familjecentralen_sjungstund.jpg)

*[original article](http://onewaytosweden.blogspot.it/2011/04/per-i-genitori-in-congedo-parentale-la.html)*


##Rush finale
Tra poco si parte per l'Italia, per le nostre vacanze di Pasqua che arrivano proprio al momento giusto per riuscire a tirare un po' il fiato tra i tanti impegni di queste settiamane che ci hanno tenuto anche un pochino lontano dalla nostra casa virtuale, il blog. Venerdí é stata una giornata campale tra visita dal pediatra per il controllo bisettimanale del piccolo Galileo che cresce come un vitellino - dopo sette settimane ha messo su giá due chili e 10 cm! - un incontro in banca per aprire un conto corrente per il pupo e diverse visite alla casa in costruzione.

Abbiamo deciso di risparmiare per Galileo l'intero contributo statale di 1.050 kr mensili (chiamato qui barbidrag) cosicché quando sará "grande" avrá il suo piccolo gruzzolo sul quel fare affidamento. Tra le righe qui si usa vincolare il conto corrente fino ad una certa etá (che puó essere ad esempio 18 anni) fino al compimento della quale sono entrambi i genitori che hanno il completo controllo del conto sebbene il ragazzo puó avere un suo conto da 13 anni con tanto di bancomat; la cosa curiosa é che tale etá non puó essere spostata in avanti ma solo indietro (non si puó decidere di impedire l'utilizzo fino a 25 anni se si aveva giá deciso 18 anni in precedenza).

Se con la banca é filata liscia e ce la siamo cavati in mezz'ora con pupo che dormiva nell'ovetto, gli appuntamenti presso la casa sono stati piú impegnativi e complessi. Abbiamo incontrato in sequenza tra prima e dopo pranzo: l'impresario, il piastrellista, il responsabile del terreno e dei vicini. 
Con l'impresario abbiamo chiesto lumi sulla costruzione di quella che qui si chiama altan ossia una pedana in legno da esterni sul lato della casa che da verso il giardino ed il sole del pomeriggio. Sopra la pedana troverá poi posto una "uterum", ossia una stanza aggiunta dove é possibile "vivere" dalla primavera all'autunno inoltrato. Le "uterum", letteralmente "stanza esterna", servono proprio per poter godere del giardino e della vita "all'aperto" anche quando la stagione o le serata non sono cosí calde. Ma si rivela anche un ottimo riparo in caso di pioggia e perché no anche per le piante durante l'inverno. Ancora non abbiamo scelto il modello ma ci sono delle precise regole comunali che dettano dimensioni e relativi permessi. Ve ne parleró in un prossimo post.

Il secondo incontro é stato con il piastrellista direttamente in casa. Galileo orami sveglio ed affamato ha ricevuto la pappa direttamente in braccio mentre parlavamo di fughe, tipo di posa e colori. Infatti quando rientreremo dall'Italia la casa avrá tutt'altro aspetto con pavimenti terminati e la cucina il cui arrivo é previsto per l'inizio di maggio! Quando si costruisce casa ci sono mille cose da pensare e ad esempio i colori delle fughe non sono un dettaglio da trascurare...
Nel proseguio del pomeriggio abbiamo incontrato anche il responsabile dello scavo e del terreno per dare le istruzioni sulla sistemazione dei livelli del terreno e per la preparazione del fondo per l'altan. Da ultimo un colloquio con i vicini per dedicere come sistemare il confine. Alla fine loro hanno scelto di costruire un piccolo muretto di contenimento sul loro lato (sono piú bassi e devono evitare che la nostra terra vada a finire sul loro terreno) e noi metteremo sul nostro lato una siepe che decideremo con calma assieme al nostro ritorno. 

Chiaccherando con la simpatica coppia (svedesi che hanno vissuto in Lussemburgo per lavoro e conoscono tra l'altro qualche parola di italiano) abbiamo scoperto che nelle quattro case in riga sulla nostra via ci sono in tutto ben 8 bambini/e piú uno in pancia ! Ancora qualche sforzo e possiamo fare una squadretta di calcio mista...

*[original article](http://onewaytosweden.blogspot.it/2011/04/rush-finale.html)*


##Un arrivo con il botto
Per fortuna doveva essere una partenza per una vacanza di tranquillità e relax. In effetti tutto è filato liscio come l'olio fino all'arrivo a Treviso. Galileo ha dormito per tutto il tempo del volo in braccio della mamma (con l'aggiunta della dormita in auto da Norrköping a Skavsta). Si è destato solo per un breve pranzo sopra la Germania e poi non ha battuto più ciglio, nemmeno quando il pilota ha cacciato giù la punta dell'aereo sulla pista un po' allegramente con un bel botto !







Nemmeno il tempo di comporre il numero di telefono dei genitori di Silvia - che come da programma dovevano venirci a prendere a Treviso con Giulia (la sorella di Silvia) e Daniele (moroso di Giulia) - ecco la prima sorpresa della giornata che inizia a scombussolare tutti i piani. Giulia, incinta e con una data prevista del parto fissata al 2 maggio, lungo la strada per l'aeroporto ha rotto le acque e con Daniele è finita in ospedale a Cittadella. Coooosaaaa? Galileo non fa nemmeno in tempo a mettere piede in patria che viene già accolto dalla nascita della cuginetta ! Fatto sta che noi siamo appiedati in aeroporto... vabbè, ce la prenderemo con calma.

Raccattiamo i nostri bagagli, si aprono le porte che danno sull'accoglienza visitatori e chi vediamo con un mazzo di fiori in mano? I miei genitori (che ovviamente non sanno nulla e che sono venuti a salutarci non avendo ancora visto Galileo se non attraverso Skype e che avrebbero dovuto vederci per la prima volta il giorno di Pasqua per quando era organizzato un pranzo tutti assieme)! Ma che fortuna... baci, abbracci e il piccolo Galileo conosce i nonni dalla parte del papà che non stanno dalla pelle dalla felicità e quando apprendono la notizia che Giulia è in sala parto rimangono ancor più basiti.

Il programma viene stravolto e da qui inizia una specie di avventura serale/notturna sulle strade tra Treviso, Castelfranco, Cittadella e Vicenza per cercare di raggiungere l'ospedale dove ad aspettarci c'era la mamma di Silvia (il papà nel frattempo era arrivato in aeroporto con una macchina) e Daniele.

Intanto il tempo passa, quando parcheggiamo nei pressi dell'ospedale sono le otto e mezzo di sera e giustamente Galileo reclama la cena che gli viene servita prontamente direttamente in auto. 

Ma anche noi dobbiamo mettere qualcosa sotto i denti, tanto la Giulia, dopo la prima visita di controllo sembra debba metterci tutta la notte per partorire. Ma di cenare non vi è nemmeno una vaga possibilità. I locali sono tutti strapieni, in una pizzeria nei pressi dell'ospedale mia mamma riesce ad ottenere un piccolo tavolo per cinque in un locale super affollato con una confusione ed un caldo oltre i nostri limiti di sopportazione "svedesi", ma "fortunatamente" quando il proprietario apprende che abbiamo anche una carrozzina con un neonato appresso scuote la testa e ci dice che per noi non c'è più posto. Siamo di nuovo in strada, un po' stanchi, nel buio della sera che cerchiamo di racimolare la poca lucidità rimasta per capire cosa sia meglio fare e ad un tratto squilla il telefono, è Daniele: è nata Sofia ! Ma come ? Se doveva metterci tutta la notte? Incredibile, dopo quello della Giulia svedese (la collega di Silvia) ecco un altro parto "precipitoso".







I nonni e Silvia decidono di andare a vedere la piccola (tanto siamo vicini all'ospedale) mentre io dedico che è ora di cambiare il pannolino a Galileo che poverino se lo merita. Per non cambiarlo in strada mia mamma pensa bene di andare alla guardiola dell'ospedale per chiedere se era possibile procedere all'operazione all'interno. Si presenta da sola al portiere e chiede ingenuamente: "Mi scusi, è possibile cambiare un neonato?". Il portiere fa una faccia semi stravolta e di tutta risposta le dice: "Siora non la capisso...." ["Signora, non la capisco", per chi non è veneto], pensando che mia mamma fosse forse in preda ai fumi dell'alcool e volesse restituire un neonato per cambiarlo con un altro... dopo i chiarimenti di rito e le successive risate procediamo al cambio di pannolino direttamente sui seggiolini di una stanza d'attesa... viaggiare è anche questo, ma noi non ci spaventiamo davanti a nulla...

Alle nove e mezzo salutato il neo papà Daniele e vista la piccola pupa attraverso il vetro decidiamo che è ora di avviarci verso casa, Vicenza. I miei prendono la strada verso est ritornando a Latisana e noi con due auto ci portiamo verso casa. Alle dieci passate ritiriamo quattro pizze da asporto (dove tra l'altro apprendo che l'Udinese aveva vinto a Napoli - altra forte emozione della giornata come se non bastasse), che ci mangiamo finalmente con le chiappe sulle sedie della cucina di casa.

All'una di notte tutti collassiamo sui letti di casa addormentandoci stanchi ma felici, chi un po' zio (noi), chi bi-nonno (doppiamente nonno papà e mamma di Silvia e Giulia)...

![img](http://3.bp.blogspot.com/-OUT8ulWApNk/TawRQZKhBtI/AAAAAAAABSA/QEWTddri3E4/s1600/volare-con-bambini.jpg)

![img](http://4.bp.blogspot.com/-nt4_XL4AXkE/TawVTjoSFBI/AAAAAAAABSM/QitMbMFcMWw/s320/Mafalda.jpg)

*[original article](http://onewaytosweden.blogspot.it/2011/04/un-arrivo-con-il-botto.html)*


##La Siemens cerca personale
Oggi leggendo il giornale di Norrköping via web (giusto per tenersi informati su quello che succede a casa) ho visto che la prima notizia riguardava la Siemens ed ho pensato bene (come abbiamo fatto alcune settimane fa per dei posti di dottorando di ricerca disponibili) utilizzare le pagine di questo blog per veicolare la notizia.

Nell'articolo si parla appunto della Siemens che nel corso dei prossimi anni dovrà assumere circa 900 persone, di cui ben 450 a Finspång che è un paese a pochi chilometri da Norrköping.

Il personale viene cercato nel settore dello sviluppo, vendita e consegna delle turbine. L'esperienza richiesta è principalmente ingegneristica nel settore dell'energia, della meccanica, degli impianti elettrici, delle tecniche industriali e dell'economia.

In questo momento sono una sessantina i posti disponibili in tutta la Svezia di cui circa una trentina a Finspång. La pagina di ricerca dei posti disponibili è in inglese ma se non mi sbaglio la descrizione dettagliata dei singoli lavori è in svedese ma con l'aiuto di Google Translate non sarà difficile capire di cosa si parla.  Per inviare il curriculum bisogna registrarsi. In bocca al lupo. 

*[original article](http://onewaytosweden.blogspot.it/2011/04/la-siemens-cerca-personale.html)*


##Eppur si muove
Dopo esserci ripresi dal rientro in Italia con il botto e dalle emozioni di essere zii eccoci in strada per giri e giretti di piacere ad incontrare parenti ed amici. Quando si rientra in Italia e specialmente in questa occasione con un pupo fresco di fabbrica al seguito, tutti vogliono vederlo ed incontrarlo dal vivo. Una foto o una skypata possono raccontare molto, ma spesso le emozioni che si colgono guardando in faccia un pupetto di meno di due mesi sono cose che non si possono immortalare in nessuna foto.

E così l'elenco delle visite si allunga giorno dopo giorno. Ma oggi voglio raccontare qualcosa di speciale che, oltre ad essere una bella sorpresa, ci ha fatto un enorme piacere. 

Ogni volta che rientro in Italia faccio di tutto per trovare il tempo per andare a trovare i miei ex colleghi al Centro Meteo di Teolo: primo, perché i primi dieci anni della propria carriera non si dimenticano mai e secondo, perché lassù sui colli ci sono sempre comunque molti amici.

Ma l'accoglienza di mercoledì è stata proprio speciale ed al nostro arrivo non solo il piccolo Galileo è stato al centro dell'attenzione, ma è stato pure festeggiato con tanto di torta a sorpresa con dedica - "Eppur si muove... Galileo" - e annessi brindisi più o meno alcolici (come mi mancava il vinello ad ora di pranzo...). Ma che bello ! Proprio non ce l'aspettavamo e siamo stati felicissimi. Grazie di cuore a tutti !







Nel pomeriggio di ieri invece una visita non in programma. Marc, il mio compagno di stanza al collegio universitario Antonianum di Padova ed ora ricercatore universitario in Astronomia, era di passaggio a Padova e così ha pensato di farci una bella sorpresa venendoci a trovare qui a casa a Vicenza.

Con Marc ho condiviso la vita universitaria padovana e ne abbiamo combinate di tutti i colori assieme e nonostante ora viviamo entrambi all'estero per lavoro, noi in Svezia e lui tra Parigi ed Oxford (quando non è in giro per il mondo), siamo sempre riusciti a tenerci in contatto e le poche volte che ci si incontra c'è sempre un bel feeling tra di noi ed è come se non fosse passato così tanto tempo dall'ultima volta  (5-6 mesi fa quando era venuto a trovarci a Norrköping). Immancabile la foto di rito con Galileo tra i due astronomi.




Tra qualche giorno è Pasqua e la settimana prossima ci aspetta un trasferimento in quel di Latisana a casa dei miei genitori dove ugualmente la lista degli incontri è fitta. A noi piace incontrare e parlare con amici e parenti e per fortuna che anche Galileo sembra gradire (almeno per ora) avere tante persone attorno...

![img](http://3.bp.blogspot.com/-hfpZfS7eGeE/TbFDtBrogzI/AAAAAAAABSQ/S1bFuCeWXMA/s320/Eppur_si_muove.jpg)

![img](http://4.bp.blogspot.com/-7zjgDbwFjKQ/TbFRHUsjmMI/AAAAAAAABSU/QaAvmEFGZlg/s320/Galileo_due_astronomi.jpg)

*[original article](http://onewaytosweden.blogspot.it/2011/04/eppur-si-muove.html)*


##Il mistero di Pasqua
Stamattina nella cassetta della posta a casa dei miei genitori abbiamo inaspettatamente trovato due quotidiani svedesi, un Dagens Nyheter datato 20 aprile e un Expressen datato 22 aprile. Ancora più inaspettatamente, sfogliando tra le pagine dell'Expressen, abbiamo trovato un articolo sui cacciatori di tornato nelle Grandi Pianure statunitensi ! Chi ha recapitato questi due giornali al nostro indirizzo ? Di sicuro qualcuno che capisce lo svedese e che segue il blog e sa/ha scoperto dove abitiamo. Chi l'ha visto ? Saremmo molto curiosi di conoscere questo misterioso personaggio e ringraziarlo di persona :-) 

![img](http://1.bp.blogspot.com/-GlaajhV1EXY/TbLHmJV4qZI/AAAAAAAAAVc/kUbz6d0B4eg/s1600/chi_l_ha_visto.jpg)

*[original article](http://onewaytosweden.blogspot.it/2011/04/il-mistero-di-pasqua.html)*


##La nostra vacanza italiana dalla A alla Z
A come Amici: quelli con la maiuscola si riconoscono perchè quando ci si rivede dopo mesi o anni, è come se fosse passato solo un giorno.

B come Bambini: quest'anno è un tripudio di neonati. Tra cuginetta e figli di amici, è bello sapere che Galileo avrà tanti coetanei con cui crescere. E per il genitori è bello parlare delle reciproche esperienze e scambiarsi pareri e consigli.

C come Casa: per noi è dove si sta bene, sia in Svezia che in vacanza in Italia grazie alla calorosa ospitalità in Veneto e in Friùl.

D come Discendenza: nella settimana friulana grazie a preziosi documenti storici e ad una ricerca sul web si è iniziati a ricostruire l'albero genealogico della famiglia dove Galileo attualmente è l'unico maschietto dell'ultima generazione...

E come erba: è verde e primaverile qui in Italia, mentre in Svezia la natura si risveglia con un mese circa di ritardo, giusto in tempo per quando torneremo su !

F come Friùl: dove si parla furlàn e a tavola si beve il vino nel bicchiere dell'acqua :-)

G come Galileo: in questa vacanzina italiana è lui il protagonista ! Ma anche come Globetrotter: la classe si riconosce fin da piccoli.

H come HTH: la nostra cucina di questa marca danese è arrivata nella nuova casa mentre noi eravamo qui... ma grazie ai nostri vicini di casa abbiamo ricevuto una foto che ne immortalava l'arrivo.

I come Inviti: tra pranzi e cene siamo sempre in giro !

L come Latte in polvere: costa in Italia come oro bianco...

M come Montegrotto Terme: la terza tappa della nostra vacanza, nel nostro primo appartamento da morosetti e sposini.

N come Nonni: questa volta anche la bisNonna (98enne) ha potuto abbracciare il frugoletto ed il momento è stato immortalato in una foto ricordo con le quattro generazioni in posa.




O come Ottantaquattro: il numero di persone incontrate fino ad oggi durante questa vacanza italiana.

P come Progetti e Pianoforte: dei primi ce ne sono in ballo tanti di cui facciamo partecipi amici e parenti; del secondo si prepara la spedizione dalla casa dei nonni di Latisana affinché possa trovare giusta collocazione nella nostra nuova casa in Svezia dove finalmente dopo tanti anni entrambi potremo riprendere in mano lo strumento.

Q come Quarantesimo: l'anniversario di matrimonio dei miei genitori che è stato festeggiato nel giorno di Pasqua con tutte le famiglie riunite.

R come Ricordi: molti quelli riaffiorati alla memoria sfogliando i tanti album di fotografie gelosamente custoditi dai nonni.

S come Spritz e Sole: il primo gustato dopo tanti mesi sotto il secondo ha un sapore tutto speciale.

T come Teolo: bellissima la festa a sorpresa degli ex colleghi di Gabriele in onore dell'arrivo del piccolo.

U come Uterum: la veranda vetrata che andremo a costruire quest'autunno a completamento della nuova casa, e il cui progetto stiamo portando avanti durante questi giorni di ferie.

V come Vino: cerchiamo di fare il pieno finchè si può... no, non pensate male: abbiamo solo caricato 2 casse sul pallet che spediremo in Svezia tra qualche settimana !

Z come Zzz: dopo mesi di notti dal sonno interrotto, grazie ai nonni siamo riusciti a dormire per qualche notte anche 8 ore filate !

![img](http://3.bp.blogspot.com/-jIkI2qTzhLg/Tbwmm-EehoI/AAAAAAAAAVg/A_FQpaeAHQ8/s320/4generazioni.jpg)

*[original article](http://onewaytosweden.blogspot.it/2011/04/la-nostra-vacanza-italiana-dalla-alla-z.html)*


##Sapori autentici
Per me le "vacanze italiane" sono terminate mentre per Silvia c'è ancora una settimana di tempo per ricaricare le pile. Questi ultimi giorni li abbiamo trascorsi nel Noalese coccolati dalla splendida ospitalità di Elisa e Nicola (che ci hanno fatto trovare persino un lettino per Galileo attrezzato di tutto il necessario). In effetti dopo l'inizio della settimana passato a Montegrotto a preparare la bellezza di due pallets rispettivamente di 240kg e 190kg avevamo proprio bisogno di un meritato riposo. Nei pallets ha trovato posto quasi tutto quello che di nostro ancora rimaneva nella casa padovana e c'è da dire che il mettere in scatola dai libri ai soprammobili, da alcuni pezzi di arredamento a viveri e bevande mette addosso sempre un po' di emozione... ma ora tutto è compiuto ed i pallets attendono solo di essere spediti (a tempo debito) direttamente nella nuova casa svedese.







Ma oggi vi voglio raccontare le due ultime giornate in terra italiana che sono state a dir poco rilassanti e per questo molto apprezzate. Giovedì ci siamo dilettati nel prendere il sole al mattino sdraiati in giardino (Silvia è riuscita anche a scottarsi la faccia...) mentre nel pomeriggio-sera ci siamo cimentati nella preparazione di un barbecue. Tutti sono stati messi al lavoro chi a scottare le verdure (melanzane, zucchine e asparagi), chi a grigliare (costicine, salsicce, braciole, fettone di mortadella) e chi a friggere le patatine. Cena a dir poco luculliana da leccarsi e rileccarsi le dita...







Venerdì gita in Friuli e precisamente a Lignano Sabbiadoro (luogo a me molto caro dato che vi ho passato buona parte della mia gioventù estiva) con annesso passaggio a Latisana e sorpresa ai nonni paterni (i miei) che così hanno potuto riabbracciare per un'oretta il piccolo Galileo, protagonista assoluto di queste vacanze.

E cosa c'è di meglio di gustarsi uno spritz nelle luci del tardo pomeriggio a Terrazza Mare nel mese di maggio? Personalmente adoro il mare proprio in questa stagione, diciamo fino a giugno, prima che il tutto diventi troppo affollato... 







Per concludere degnamente il pomeriggio friulano sulla via del ritorno ci siamo fermati in un localino molto tipico nei pressi di Precenicco, sicuramente sconosciuto ai più, dove in un'atmosfera molto casalinga vengono serviti taglieri di salumi e formaggio accompagnati da un buon bicchiere di vino e dal caffè fatto con la mokka. Cosa volere di più?







Adesso sono qui, a 2.000 km da moglie e pupo, ripiombato in terra scandinava con una natura che in nostra assenza è esplosa ricoprendo tutto di verde, dalle foglie degli alberi alle aiuola in fiore... è tempo di ritornare a lavorare ma con il ricordo dei sapori autentici della nostra terra ancora nel palato !

![img](http://2.bp.blogspot.com/-2sJyWew90Xk/TcV1bnQmwqI/AAAAAAAABSc/keoMS6QSBAk/s320/pallets.jpg)

![img](http://1.bp.blogspot.com/-eMlB4m5aZmw/TcV1yA6pl5I/AAAAAAAABSg/MEFpCDsbDmc/s320/20110505_grigliata2.jpg)

![img](http://3.bp.blogspot.com/-VlnB2HAfnug/TcV1yao4QAI/AAAAAAAABSk/LRGcaQV9txs/s320/20110505_grigliata.jpg)

![img](http://2.bp.blogspot.com/-lIjtlGbT7HM/TcV2Ex3BwEI/AAAAAAAABSo/WdhIR4pe9VY/s320/20110505_spitz.jpg)

![img](http://1.bp.blogspot.com/-pZufo247bec/TcV1PybyIVI/AAAAAAAABSY/ZeJqs-k58Qs/s320/LaCantine.jpg)

*[original article](http://onewaytosweden.blogspot.it/2011/05/sapori-autentici.html)*


##Visita alla casa con sorpresa
Stamattina approfittando di una splendida giornata di sole e di un turno di riposo al lavoro ho preso la bicicletta e sono andato fino alla casa in costruzione. Dal centro, dove adesso abitiamo, ci vogliono poco meno di venti minuti, distanza che durante la bella stagione è risulta anche piacevole da percorrere con un mezzo estremamente ecologico come la bicicletta. In questi giorni sto provando diverse strade (con più o meno verde, con più o meno in saliscendi ma tutte percorribili in assoluta tranquillità vista l'abbondante disponibilità di piste ciclabili quasi sempre separate dal traffico veicolare da una striscia di verde.

La visita di oggi alla casa aveva uno scopo ben preciso, ossia cercare di valutare lo stato di avanzamento dei lavori con i propri occhi visto che di cose da fare ce ne sono ancora molte... tuttavia proprio un paio di giorni fa abbiamo avuto la conferma sulla data della consegna delle chiavi: 10 giugno !

Oggi ho parlato con il målare, l'imbianchino, che sta ultimando il lavoro al piano di sopra. La prossima settimana inizieranno a posare le piastrelle del bagno al piano superiore. Una differenza che ho notato con l'Italia è stata proprio la tempistica tra il dare le tinte ai muri e la posa dei pavimenti. Solitamente in Italia il dare la tinta è l'ultima cosa che si fa, mentre qui sembra essere il contrario.

Ho colto comunque l'occasione anche per prendere un po' di misure di alcune pareti dove andremo ad installare il guardaroba e degli scaffali e dei ripostigli al fine di poter sfruttare lo spazio al meglio. Infatti è tempo di pensare ai prossimi acquisti di mobili visto che il mobilio che adesso abbiamo in appartamento non ci basterà sicuramente... dalla consegna delle chiavi al momento in cui dovremo lasciare l'appartamento pulito a puntino passeranno circa venti giorni, durante i quali dovremmo effettuare il montaggio dei mobili nuovi e poi affrontare il trasloco.

La bella giornata odierna però mi ha invogliato anche a fare una cosa che desideravo da tempo ma che per un motivo o un altro avevo sempre rimandato. Vicino a casa (e quando dico vicino significa due minuti a farla grande a piedi) abbiamo un bel bosco che mi era sempre riproposto di esplorare essendoci sulla carta diversi sentieri che lo attraversano. E così oggi, terminato il lavoro di verifica in casa, mi sono addentrato nel "boschetto dietro casa".







Con mia immensa sorpresa è come se mi fossi trovato catapultato in un vero e proprio bosco di montagna, tanto che quasi mi sembrava di essere sui sentieri dei nostri boschi alpini. Come prima esplorazione ho girovagato per una quarantina di minuti su e giù (il bosco ricopre una vera e propria collina che si chiama Ramboberg - la montagna di Rambodal che è il nome del quartiere) arrivando ad un punto rialzato dal quale ho potuto avere anche un piacevole scorcio panoramico sulla parte sud-orientale della città.







A parte le violette ed altri fiorellini il sottobosco è letteralmente costellato da piante di mirtilli... ciò significa che alla fine dell'estate ci saranno lunghe sessioni di raccolta mirtilli che verranno conservati in frigorifero per poi trovare posto, caldi, sul gelato nelle serate dei lunghi mesi invernali... slurp!







![img](http://4.bp.blogspot.com/-NVELhSBBCdA/Tc1-3jiW21I/AAAAAAAABS4/Dvt7eLvfyBA/s320/110512_bosco.jpg)

![img](http://4.bp.blogspot.com/-S_DJmd59s-c/Tc1-60N02uI/AAAAAAAABS8/hZwJRhDY038/s320/110512_panorama.jpg)

![img](http://2.bp.blogspot.com/-aGBKn0PVEGk/Tc1--sAjctI/AAAAAAAABTA/xtXwj5TkzeY/s320/110512_violette.jpg)

*[original article](http://onewaytosweden.blogspot.it/2011/05/visita-alla-casa-con-sorpresa.html)*


##Succede in Svezia

In prima pagina sul giornale locale di stamattina: con un video amatoriale è stata ripresa un'alce che era finita in una piscina di una casa non molto distante da dove stiamo noi, e poi faticava a tirarsene fuori. Cliccate qui per il video !



*[original article](http://onewaytosweden.blogspot.it/2011/05/succede-in-svezia.html)*


##Aria pulita con l'impianto di ventilazione
Mancano ormai quasi venti giorni alla consegna della casa e siamo sempre più elettrizzati all'idea di arrivare al fatidico giorno del 10 giugno. Alle ore 9.30 è fissato l'appuntamento con colui che dovrà attestare che i lavori siano stati fatti a regola d'arte.

Nel frattempo ieri ho preso in mano il manuale che a suo tempo ci era stato consegnato dalla società costruttrice e che contiene, oltre a tutti i disegni e le garanzie, anche le istruzioni d'uso della casa con i controlli che devono essere effettuati regolarmente. Così ho pensato bene di dare un'occhiata a qualcosa che nelle nostre case italiane non è presente, ossia l'impianto di ventilazione.







Curiosando nei disegni sono riuscito a capire un po' come funziona. In pratica all'interno dei muri e dei solai (che ricordo essere tutti in legno) corre un sistema di tubi piuttosto complesso che raggiunge tutte le stanze. Esistono due "circuiti" separati dell'aria uno che "pompa" aria verso le stanze ed un secondo che invece "risucchia" l'aria da altre stanze. L'aria pulita entra in casa attraverso apposite aperture e da qui attraverso il passaggio nella pompa raggiunge tutte le principali stanze (camere da letto, soggiorno e spazi comuni). Sul soffitto di queste stanze vi è un'apposita bocchetta che fa uscire l'aria con un certo flusso che è di circa 6-9 lt/sec. Un analogo circuito invece risucchia l'aria dai bagni, dalla cappa di aspirazione della cucina, dalla lavanderia (la famosa tvättstuga) e dai ripostigli rimuovendo così anche l'umidità in eccesso.




In questo modo si crea un flusso d'aria all'interno della casa. Qualcuno si è mai chiesto come mai le porte nelle case svedesi non sono mai completamente chiuse (ossia rimane sempre un certo spazio libero tra la base della porta e il pavimento)?. Questo spazio, che nel nostro caso deve essere pari ad almeno 75cm2, serve appunto all'aria per uscire dalle stanze in cui viene pompata e fluire nel resto della casa per poi essere risucchiata negli altri punti.

Questo sistema garantisce un'aria sempre pulita anche senza dover per forza di cose spalancare le finestre e mantiene basso il livello di umidità specie nei bagni che nel giro di qualche minuto dopo una doccia calda vengono completamente "ripuliti" dall'eccesso di acqua presente nell'aria e nella lavanderia dove la biancheria si puo' asciugare in tempi minori. Un altro vantaggio è il fatto che essendoci un continuo flusso di aria anche l'odore che inevitabilmente si crea quando si cucina sparisce in un tempo molto minore.

Ho perso un'oretta per capire come funziona il nostro impianto ma adesso sono proprio felice di avere un sistema del genere che si rivelerà cosa buona e giusta anche per il piccolo Galileo.

P.S. Grazie ai commenti di Giulia e Elga mi ero dimenticato di specificare una cosa molto importante. In effetti la nostra pompa è dotata di uno scambiatore di calore per il recupero dello stesso tramite il quale l'aria calda in uscita cede il suo calore all'aria fredda in entrata (senza entrarvi in contatto diretto) con un'efficienza del 90%. 

![img](http://2.bp.blogspot.com/-zjHrxgpEvcI/TdZ5nY9NG0I/AAAAAAAABTE/fVEyzYaLH9k/s320/ImpiantoVentilazione.jpg)

![img](http://2.bp.blogspot.com/-3rw5m8aUmGY/TdZ8DI0aUqI/AAAAAAAABTI/YSEndHhdr30/s320/va%25CC%2588rmea%25CC%258Atervinningsaggregat.jpg)

*[original article](http://onewaytosweden.blogspot.it/2011/05/aria-pulita-con-limpianto-di.html)*


##Quando si trasloca
Ormai mancano meno di tre settimane alla data prevista per la consegna della casa nuova: il 10 giugno. I giorni scorrono intensamente tra inscatolamento delle nostre cose (in due anni ne abbiamo accumulate davvero tante !) e giri per negozi vari per decidere gli ultimi acquisti per l'arredamento di camere e salotto. Il trasloco si svolgerà in varie fasi che comprendono prima l'acquisto degli armadi e di qualche altro mobile indispensabile, che verranno trasportati nella casa da noi con furgoncino a noleggio e successivamente montati sul posto, e successivamente lo spostamento di tutto quanto è presente nel vecchio appartamento (che quindi troverà posto nei suddetti armadi & co.)

Già da qualche settimana abbiamo dato la disdetta del nostro attuale appartamento e dovremo lasciarlo entro fine giugno... un po' dispiace perchè ogni nostra casa l'abbiamo sentita "nostra", compresa questa, ma ovviamente siamo molto contenti di vedere la fine della costruzione della casa nuova, che abbiamo modellato a nostro gusto e piacere.

Da fine giugno avremo dunque un nuovo indirizzo: ed è proprio di questo che volevo scrivere due righe oggi. In Italia ho traslocato 4 volte, e ogni volta si poneva il problema di come recuperare la posta che arrivava al vecchio indirizzo. Fortunatamente tutte le mie vecchie case non sono mai state eccessivamente lontane l'una dall'altra e quindi era fattibile fare un giro ogni tanto per vedere se fosse arrivato qualcosa. Ma c'era sempre il rischio che qualche lettera tornasse al mittente...soprattutto quando il nome veniva tolto dalla porta e dalla cassetta della posta (questo qui avviene nel giorno stesso in cui si trasloca).

Qui abbiamo scoperto un servizio chiamato Adressändring ("cambio di indirizzo"), che rende il cambio di indirizzo molto facile evitando problemi di smarrimento della posta. A fronte di un costo modesto (430 kr) il nuovo indirizzo viene comunicato automaticamente all'ufficio tasse, a tutti gli uffici pubblici e nello stesso tempo alle poste di modo che la posta venga rigirata direttamente al nuovo indirizzo - per un anno. Il servizio viene attivato e pagato via internet grazie alla firma elettronica - semplice semplice, in tre click è tutto a posto !

Non solo: esiste anche la possibilità di comunicare un secondo indirizzo nel caso in cui si risieda temporaneamente (massimo 6 mesi) in un altro posto, in modo da ricevere la posta pur mantenendo la residenza iniziale. E se si trasloca all'estero (come fanno molti pensionati svedesi) il servizio funziona lo stesso e la posta arriva in qualsiasi località del mondo.

![img](http://2.bp.blogspot.com/-w84gkRQh4MI/Tdtx0LUklyI/AAAAAAAAAVs/5egF2BAe6tk/s1600/Posten-logga-140-px.gif)

*[original article](http://onewaytosweden.blogspot.it/2011/05/quando-si-trasloca.html)*


##Takläggningsfest - Festa di completamento del tetto
Oggi finalmente siamo riusciti ad organizzare quella che in svedese si chiama "takläggningsfest" ossia un piccolo rinfresco ad uso e consumo di coloro che per mesi hanno lavorato (e continuano a farlo alacremente) nella nostra casa. Questo tipo di festeggiamento si dovrebbe quando la posa delle tegole sul tetto è completata ma un po' per il fatto che siamo ritornati in Italia per un bel periodo e un po' per i vari impegni, abbiamo rimandato questo evento sino ad oggi. In Italia si una issare una bandiera sul colmo del tetto o mettere la classica frasca.




Ci siamo così presentati sul luogo del delitto con un piccolo menù di stampo italiano. Nella serata di ieri mi ero infatti dilettato nella preparazione di un certo numero di "grissini saporiti" ripieni di pezzettini di speck e scoperti grazie ad un'amica nel blog "Cindystar". Per il resto ho dato fondo alla nostra scorta di sopressa vicentina e salame friulano. Purtroppo il Lambrusco fresco di frigo non è stato aperto, perché da bravi svedesi hanno preferito qualcosa di analcolico. Da noi si sarebbe senz'altro aperta... peccato, vorrà dire che ce la berremo noi alla loro salute !

E' stata anche l'occasione per valutare in prima persona come stanno procedendo i lavori. Beh come si dice da queste parti stanno lavorando "full fart", alla massima velocità per riuscire a consegnare in tempo per la fatidica data del 10 giugno (io rimango fiducioso sebbene non sia facile a credere). Tra l'altro oggi nella squadra di lavoratori c'era anche una ragazza che quando siamo arrivati era arrampicata su una scala per sistemare una parte del tetto: le pari opportunità si vedono anche da questo !

![img](http://4.bp.blogspot.com/-5lspE4nQhp4/TeT8GJch8XI/AAAAAAAABTQ/yOTVqOCdPME/s320/Tackla%25CC%2588ggningsfest1.jpg)

![img](http://1.bp.blogspot.com/-_SNQPjUyXLU/TeT8F8nIjCI/AAAAAAAABTM/CFsBOtzurwo/s320/Tackla%25CC%2588ggninsfest2.jpg)

*[original article](http://onewaytosweden.blogspot.it/2011/05/taklaggningsfest-festa-di-completamento.html)*


##Due giorni d'estate a Stoccolma
Finesettimana lungo, qui in Svezia: la vicinanza temporale di più ricorrenze (Ascensione, il 2 giugno, e festa nazionale, il 6 giugno) intervallate da sabato e domenica permettono di riposarsi e di poter organizzare una piccola vacanza. Inoltre per questi primi giorni di giugno la Svezia ci ha voluto regalare delle temperature e un sole veramente mediterranei: la colonnina di mercurio ha segnato 29°C - temperatura ideale per fare qualcosa all'aria aperta - e volentieri ci si veste in maniche corte, pantaloncini e sandali.

Per noi sono gli ultimi giorni di tranquillità prima del trasloco, e quindi approfittiamo: poi ci sarà da lavorare, e anche parecchio ! 

E quindi via: si parte in treno per Stoccolma, per una due-giorni intensa ma non di corsa. L'importante è rilassarsi oltre che fare e vedere qualcosa di interessante. 

Il primo giorno è dedicato al Tekniska Museet, dov'eravamo già stati un paio di anni fa. Questa volta però c'è qualcosa di nuovo da scoprire: una mostra dedicata alla storia dell'esplorazione dello spazio, la nostra passione di sempre. Galileo, sempre con noi, si guarda in giro attento: chissà che anche lui non si appassioni a quello che piace ai suoi genitori ! 

L'esposizione non è particolarmente grande e in un paio d'ore siamo fuori, giusto in tempo per una lunga passeggiata a piedi nel verde lungo Lidovägen per attraversare poi il ponte che porta all'isola di Djurgården, dove moltissimi come noi hanno deciso di approfittare della splendida giornata, per un picnic, un po' di sole in costume, un giro in barca nelle acque tutt'attorno. E' un tripudio della natura: verde ovunque, il cielo  azzurrissimo senza una nuvola, la luce intensa che fa brillare ancor più i colori dei fiori che con il loro profumo ci inebriano i sensi. Insomma è la natura al suo apice, nel giorno perfetto per ammirarla. 

E il giorno successivo facciamo il bis, in piacevole compagnia di amici: meta questa volta lo Skansen, con i suoi animali e le riproduzioni di edifici tipici svedesi. Si cammina tutta la giornata, con solo qualche breve pausa per rifocillarci e naturalmente cambiare Galileo, che nel frattempo alterna periodi di sonno beato a momenti di curiosità per ciò che lo circonda.

Rientriamo in treno soddisfatti della gita: Stoccolma ci piace molto, è una città internazionale in cui non ci si può mai annoiare, un posto dove si può avere la sensazione di essere nella natura anche in pieno centro. Ma torniamo volentieri nella "nostra" Norrköping dove fra meno di una settimana potremo finalmente entrare nella nostra - definitiva - casa nuova !

![img](http://4.bp.blogspot.com/-69B7QSt_7KY/TetRf_u4a9I/AAAAAAAAAVw/R5rzDHXRiGk/s320/IMG_8287.jpg)

![img](http://3.bp.blogspot.com/-PnvOvSo1bzs/TetWViv0PxI/AAAAAAAAAV0/EG8iN1nH-5k/s320/IMG_8301.JPG)

*[original article](http://onewaytosweden.blogspot.it/2011/06/due-giorni-destate-stoccolma.html)*


##Mai più buchi per gli accessori bagno
Con la consegna della casa che si avvicina a ritmi serrati, finalmente siamo riusciti a trovare una soluzione per gli accessori bagno. Una cosa che non volevamo fare era quella di cimentarci in buchi con il trapano sulle piastrelle dei bagni appena posate e nuove di zecca.

Così alcune settimane fa avevamo iniziato una ricerca sul web per valutare delle soluzioni alternative. Siamo così arrivati a scoprire un prodotto tedesco che si chiama "Nie wieder bohren" che per coloro che non masticano il tedesco significa "Mai più buchi". In pratica si tratta di un sistema che permette di installare tutti gli accessori bagno tramite una pasta adesiva di facile rimozione nel caso questo si rendesse necessario. Nelle nostre varie visite da Bauhaus abbiamo scoperto che tale marca è in vendita anche qui in Svezia ma che tuttavia i prezzi erano più alti rispetto a quelli disponibili nel sito tedesco. Grazie però a Bauhaus abbiamo avuto la possibilità di vedere e toccare con mano il materiale e i diversi modelli, cosa che è sempre importante quando si tratta di questo genere di acquisti.







Ma alla fine, come spesso ci accade, abbiamo acquistato gli accessori direttamente da internet sul sito del produttore usufruendo di un prezzo inferiore e di una spedizione con corriere direttamente a casa. Ieri gli accessori sono arrivati e devo dire che siamo molto soddisfatti dell'acquisto. Il divertimento adesso sarà montarli senza l'uso del trapano ! 







![img](http://4.bp.blogspot.com/-WODia4L3B_o/TeUBN8TOA8I/AAAAAAAABTY/mWKi2xFZZsU/s320/Niewiederbohren.jpg)

![img](http://3.bp.blogspot.com/-3JAtntyOD-k/TeUBOVG-lfI/AAAAAAAABTc/nDLtDK_LdKE/s320/Maipiu%25CC%2580buchi1.jpg)

*[original article](http://onewaytosweden.blogspot.it/2011/06/mai-piu-buchi-per-gli-accessori-bagno.html)*


##Felici proprietari di una casa in Svezia
Ieri è stata una giornata che possiamo definire storica ! Sulla carta c'era scritto che alle ore 9.30 avremmo dovuto essere presenti presso la nuova casa per quello che si chiama "slutbesiktning", ossia un controllo incrociato sulla casa con presenti il costruttore, la ditta che ha montato la casa, un dipendente del Comune e un consulente esterno. Ore 9.28 siamo davanti alla casa tutti e tre (e si perché ormai Galileo ci segue ovunque per forza di cose...) e ovviamente siamo gli ultimi ad arrivare ;).




Negli ultimi giorni avevamo visitato la casa diverse volte, vuoi per controllare lo stato di avanzamento vuoi per prendere misure a destra e a manca sui mobili che avremmo poi dovuto acquistare. Si poteva capire dalla quantità di persone che lavoravano contemporaneamente che c'era un po' di fretta e in cuor mio devo dire che nutrivo qualche dubbio sul fatto che il giorno 10 giugno saremmo potuti entrare in casa per la prima volta ufficialmente.

Ebbene, ieri mattina degli operai ne era rimasto solo uno che raccoglieva legnetti e scarti di lavorazione qui e là nel giardino, gli altri invitati all'incontro ci stavano aspettavano fuori sul ciglio della strada. "Lei" era finalmente sola, lì davanti a noi, quasi sorrideva aspettandoci, la porta aperta, la luce del Sole che illuminava tutto l'interno entrando prepotente dalle grandi finestre del soggiorno verso sud.




Ci scambiamo i saluti di rito e poi tutti si tolgono le scarpe e con i soli calzetti ai piedi entriamo... faccio un profondo respiro ed entro... sento i brividi salire su tutto il corpo e il cuore sorridere dentro di me. Tutto è perfetto, i vetri risplendono tanto sono puliti, il parquet del soggiorno guida lo sguardo in fondo alla stanza ed oltre le porte finestre verso il giardino dei vicini dove l'erba appena posata viene innaffiata dagli spruzzi dell'acqua. La scala davanti a me mi invita subito a salire al piano di sopra ma il protocollo deve essere rispettato e i controlli cominciano dall'entrata e dalla cucina.

Il consulente è armato di registratore digitale e ci dice di fargli notare ogni cosa che secondo noi non è in ordine o perfetta. Lui fa le prime piccole annotazioni, poi entriamo in cucina: il frigo è già collegato, il freezer è già a -18°C, l'orologio digitale sul microonde mostra l'ora esatta... manca il piano in granito che verrà consegnato verso metà settimana prossima, la cappa aspirante e le piastrelle sopra il piano della cucina.


Lui annota con dovizia di particolari tutto... un pensile da regolare, noi facciamo notare qualche piccola scalfitura negli stipiti delle porte... i bagni sono molto non svedesi nella scelta dei colori (bianco panna/azzurro al piano terra, verdino/verde al piano di sopra). Apriamo l'acqua dei rubinetti ed esce calda dopo una manciata di secondi (che bello non dover aspettare interminabili secondi prima che l'acqua calda arrivi....). Sopra i waters ci sono anche dei cilindretti disinfettanti che vanno inseriti sotto il doppio pulsante per lo scarico dell'acqua e l'igienizzazione del water (magari esistono anche in Italia adesso ma io non li avevo mai visti).


La lavanderia è in ordine, il sistema di ventilazione è già in funzione ma non ce ne si accorge neppure se non dalla spia rossa accesa sul livello minimo sulla grande scatola in metallo che contiene la pompa; nel ripostiglio piuttosto grande trova spazio un quadro elettrico con un'infinita di interruttori... al piano di sopra dentro un altro piccolo ripostiglio c'è un altro quadro elettrico con il media-center dove arrivano tutti i cavi di rete dalle prese e dove verrà collegata la fibra ottica che ci porterà internet, telefono e tv.


Saliamo le scale ed il colore verdino delle pareti delle camere invita ad entrare, il verde del bagno grande con i mobili bianchi è proprio un bel vedere (anche se a qualcuno magari potrà sembrare troppo osato...). La richiesta di posare il pavimento in diagonale sembra abbia messo un po' in difficoltà il posatore e facciamo notare l'irregolarità dello spessore delle fughe dove il pavimento si attacca alla parete (dove prendono posto le piastrelle tagliate...).


Il consulente annota tutto diligentemente sul suo registratore portatile poi sale nella botola nel sottotetto tramite una praticissima scala in legno pieghevole attaccata alla botola stessa. Quando vedo che sotto la base della scala sono stati applicati dei feltrini per evitare di graffiare il parquet ormai capisco che nulla è stato lasciato al caso. Altre piccole annotazioni nel registratore e poi scendiamo di nuovo al piano terra.




Passiamo per il garage dove ci mostrano il portone elettrico e il responsabile della ditta costruttrice ci spiega che dato che gli era avanzato parecchio materiale isolante, hanno pensato bene di riempire tutte le pareti del garage. A noi basterà acquistare il cartongesso e applicarlo. Gratuitamente abbiamo ricevuto un garage isolato al posto di quello non isolato che avevamo acquistato !

Usciamo all'esterno per un giro intorno alla casa ma tutto sembra in ordine... qualche stretta di mano, ci vengono consegnate le cinque copie delle chiavi e il rappresentante della ditta che ci ha venduto la casa ci omaggia di un piccolo presente. Noi ancora emozionati con le chiavi in mano, Galileo con il cappellino per ripararsi dal Sole in braccio, apriamo questo pacchettino lungo e stretto e dentro troviamo uno splendido coltello di acciaio giapponese.

Beh che dire, non ce lo aspettavamo proprio che la data per la consegna della casa fissata su un foglio di carta all'inizio di gennaio fosse rispettata perfettamente.  Ieri sapevamo già di essere proprietari di una casa in Svezia, ma adesso possiamo dire di essere anche "felici proprietari" di una casa in Svezia !

Siamo rientrati in casa, abbiamo chiuso la porta alle nostre spalle e ci siamo stretti in un caldo abbraccio a tre...

P.S. Tornati dal montaggio dei primi mobili abbiamo aggiunto le foto tanto desiderate... 

![img](http://1.bp.blogspot.com/-JjYFOb2uOzU/TfOwfdJfwsI/AAAAAAAABTw/EYJrH8mydak/s320/20110610_esterno.jpg)

![img](http://3.bp.blogspot.com/-R3RlIU1Nv2Y/TfOwyC2w82I/AAAAAAAABT0/DpOD1o4LyNU/s320/20110610_soggiorno.jpg)

![img](http://3.bp.blogspot.com/-RJeUVaVhuc0/TfOxounmsHI/AAAAAAAABT4/lbSVx1Y427o/s320/20110610_frigofrizer.jpg)

![img](http://2.bp.blogspot.com/-kIRsnyDzYw8/TfOwe5d6l3I/AAAAAAAABTs/Ae_kWmrCUC0/s320/20110610_tva%25CC%2588ttstuga.jpg)

![img](http://4.bp.blogspot.com/-RDlGhWcgAwo/TfOwenZWb0I/AAAAAAAABTo/D6HB_iuf4SY/s320/20110610_quadro.jpg)

![img](http://3.bp.blogspot.com/-Fk-oyz_14-k/TfOyGCk0x5I/AAAAAAAABT8/XgT2dRaMhjQ/s320/20110610_bagnosopra.jpg)

![img](http://4.bp.blogspot.com/-ZFm3_iwUO9s/TfOwctwvS3I/AAAAAAAABTg/_uYwP5-sMo0/s320/20110610_sottotetto.jpg)

*[original article](http://onewaytosweden.blogspot.it/2011/06/felici-proprietari-di-una-casa-in.html)*


##Paese che vai, hobby che trovi
Già l'avevamo scritto in uno dei nostri primissimi post: l'hobby preferito degli svedesi, soprattutto nella bella stagione, è il fai-da-te. Che si tratti di sistemare la barca per la stagione estiva o di fare qualsiasi lavoretto in giardino, il fine settimana svedese è all'insegna dei lavori manuali. Altro che "vasca" in centro, pomeriggio di shopping o aperitivo alcolico seduti in piazza !

Sarà la casa nuova, o sarà che ci stiamo pian piano "svedesizzando", ma ultimamente con questa cosa del fai-da-te ci stiamo prendendo gusto. Anch'io, che con i miei 160 cm scarsi e minuti, non ho certamente il fisico dell'incredibile Hulk. 




Anziché lasciar fare all'impresa costruttrice, ci siamo quindi lanciati nella costruzione di (nell'ordine): mobile da scarpe, scaffalatura in legno ad angolo per un ampio sottoscala, nonché tre armadi dell'altezza di 240 cm e della larghezza rispettiva di 3 m, 2 m e 1.5 m. Oltre ovviamente al posizionamento del numero civico e della cassetta della posta (queste ultime due cose non sono state particolarmente difficili, naturalmente).






La prossima tappa sarà l'isolamento del garage, che è già stato parzialmente effettuato (gratis) ma che completeremo da soli con materiale isolante, pareti interne di cartongesso e un bel po' di colore per finire il tutto. E a questo proposito, al posto dei giri alla ricerca di scarpe e borse, sono diventata assidua frequentatrice di negozi per il fai-da-te, come Bauhaus, o Byggmax, dove proprio ieri c'era un'enorme fila di macchine con carrello rimorchio in attesa di caricare le travi di legno necessarie per la costruzione dell'altan, ovvero una pedana in legno accostata alla casa che viene utilizzata per grigliare e mangiare all'aperto o semplicemente per disporvi le sdraio da esterno. E se quasi tutti gli svedesi se la costruiscono da soli, perchè noi dovremmo essere da meno ? Nel nostro caso sarebbe posizionata sul lato corto posteriore della casa (quello, per intenderci, rivolto verso il giardino) e in un futuro non troppo lontano potrebbe essere "richiudibile" con una veranda. 

In tutto questo noi siamo ancora al livello base: i nostri vicini si stanno costruendo da soli addirittura la piscina in giardino (con tanto di bordo-piscina in legno tutt'attorno) e vederli armeggiare in costume da bagno durante tutto il fine settimana per poi godersi un aperitivo sulla sdraio all'ombra di una palma appena piantata ci ha fatto - a dire il vero - un po' sorridere.

![img](http://1.bp.blogspot.com/-qYPb2nmIoAk/Tfcwo09bdnI/AAAAAAAAAV4/I9cPn5re8Go/s320/IMG_8360.jpg)

![img](http://4.bp.blogspot.com/-_9kUptFAxK8/TfcwyrFxAmI/AAAAAAAAAV8/YWQWJywzs58/s320/IMG_8358.jpg)

*[original article](http://onewaytosweden.blogspot.it/2011/06/paese-che-vai-hobby-che-trovi.html)*


##Ma lo sapevate che la cassetta della posta è un ambiente di lavoro?
Da qualche giorno la nostra nuova cassetta della posta è in pieno servizio ed inizia ovviamente a riempirsi. Ieri nella quotidiana visita alla casa aprendo la cassetta abbiamo trovato un biglietto particolare delle poste che suggerisce come installare la propria cassetta della posta.

All'inizio ci sembrava quasi uno scherzo ma poi pensandoci bene è una piccola attenzione che facilita il lavoro degli altri. Sul biglietto c'è scritto questo:

Ma lo sapete per quale motivo vengono richieste tutte queste attenzioni nel posizionamento della cassetta della posta? Beh, guardate la foto qui sotto e ditemi cosa vedete di strano.




Per chi non se ne fosse accorto le auto utilizzate dai postini per la consegna della posta hanno la guida a destra in modo tale che il postino possa consegnare la posta senza scendere dall'auto semplicemente accostandosi alla cassetta della posta correttamente installata.

Le auto vengono utilizzate nei quartieri dove le distanze da coprire sono più grandi mentre per il centro la consegna viene effettuata rigorosamente in bicicletta con qualsiasi condizione meteorologica o climatica (anche in pieno inverno).

![img](http://4.bp.blogspot.com/-bq2yEzXi61M/TfxOUuwVDrI/AAAAAAAABUE/jX7j8LStPwE/s320/IstruzioniCassettaPosta.jpg)

![img](http://3.bp.blogspot.com/-1EPTloyPcwU/TfxOZZBfBXI/AAAAAAAABUI/YNcHUutIeGk/s320/AutoPostino.jpg)

*[original article](http://onewaytosweden.blogspot.it/2011/06/ma-lo-sapevate-che-la-cassetta-della.html)*


##Come appendere qualsiasi cosa al cartongesso
Ecco che è un altro fine settimana trascorso nella casa nuova a montare i nuovi mobili è volato forse anche grazie al fatto che nella giornata di ieri domenica ha piovuto per tutto il giorno (posso senza ombra di dubbio affermare che sia stata la giornata più piovosa che io abbia mai vissuto qui in Svezia da quando ci siamo trasferiti - per un totale di ben 25 mm ! - è ironico ovviamente visto che in Italia siamo abituati a piogge torrenziali in confronto).

Comunque stamattina non volevo parlare del tempo (oggi c'è già un po' di Sole che fa capolino a nord-est) bensì dell'esperienza di montaggio degli ultimi giorni con la scoperta dell'utilizzo dell'accoppiata metallexpander-tång. Dei primi ne eravamo già a conoscenza ma sinceramente ne ignoravo l'utilizzo corretto mentre la seconda l'abbiamo scoperta ed apprezzata da poco. In pratica come ormai ben saprete tutte le case sono fatte in legno e le pareti fanno abbondante utilizzo di cartongesso. Come fare quindi per appendere mobili pesanti come pensili o ancorare i guardaroba al muro? Da noi in Italia si fa con fischer e trapano, qui si va di metallexpander e tång appunto.

La fortuna ha voluto che quando siamo passati in un negozio ad acquistare i metallexpander ho avuto la buona idea di chiedere ad un commesso se la dimensione era corretta. Forse quello ha notato la mia poca esperienza nel settore e dopo avermi risposto mi ha subito detto se la "pistola" ce l'avevo già... ed io, "che pistola?". La pistola per fare funzionare gli espanditori altrimenti da soli sono abbastanza inutili... In effetti mi ero sempre chiesto come questi aggeggi infernali si sarebbero mai ancorati al pannello in cartongesso.

Adesso dopo un paio di decine di applicazioni siamo diventati degli esperti e possiamo descrivere il processo. Prima si usa il trapano per fare una bel foro da 8 mm sul cartongesso trapassando anche il legno se questo è immediatamente presente dietro il cartongesso, poi si infila il metallexpander nel foro avendo cura di svitare la vite di circa 3 mm, successivamente si aggancia la pistola (tång) alla testa della vita e si preme due-tre volte la manopola grande affinché la gabbia di metallo esterna si espanda a forma di triangolo nella parte posteriore del pannello in cartongesso. Alla fine si preme il "grilletto" che fa scattare una molla e rilascia la vite. La si svita del tutto, si appoggia il mobile da agganciare e si rimette la vite al suo posto.

Il secondo consiglio che è emerso dal weekend fai-da-te e che ci sentiamo di dare a chi vuole dilettarsi con il montaggio di guardaroba dell'IKEA impegnativi con porte scorrevoli - il cui manuale di istruzioni prevede ben 38 passaggi solo per le porte - è quello di non montare gli accessori interni come ripiani e cassetti, prima di aver montato le porte scorrevoli! 

![img](http://3.bp.blogspot.com/-CuNG5d-Welg/Tf7U8NZmY5I/AAAAAAAABUU/XDSPlKFBZoM/s320/metallexpander.jpg)

![img](http://4.bp.blogspot.com/-UaQBZbUDdBM/Tf7U7t0hIaI/AAAAAAAABUQ/xlrJEdvmerw/s320/ta%25CC%258Ang.jpg)

![img](http://3.bp.blogspot.com/-iH9sp83iOLo/Tf7U3_sOkZI/AAAAAAAABUM/usgIYvxtu3U/s1600/vagg-metallexpander-skiv.jpg)

*[original article](http://onewaytosweden.blogspot.it/2011/06/come-appendere-qualsiasi-cosa-al.html)*


##La prima notte in casa nuova
Ci siamo, dopo due giornate di intenso lavoro e con il supporto del fidato amico Michele, da un paio di sere dormiamo finalmente sotto il nostro tetto, quella casa che abbiamo deciso di costuire circa un anno fa e che abbiamo visto crescere sotto i nostri occhi settimana dopo settimana.

Tra mercoledí e giovedí infatti abbiamo preso a noleggio un lastbil, un camioncino da 17m cubi con sponda idraulica. Grazie a "Rent a wreck" - che significa letteralmente "Noleggia un rottame" -  presente anchi qui in cittá a Norrköping e con un ufficio all'interno di un container. Cosí siamo riusciti a fare a meno di una ditta traslochi risparmiando parecchio anche sul noleggio del mezzo e rimboccate le maniche abbiamo caricato tutte le nostre cose sul camion e in un paio di viaggi abbiamo spostato il grosso.



Mentre gli uomini caricavano e scaricavano, Silvia in compagnia del piccolo Galileo onnipresente sulla sua sdraietta, rimettevano in ordine piano piano il materiale che arrivava in garage dopo ogni viaggio. Personalmente mi piace traslocare; lo smontare i mobili, spostare, organizzare, rimontare... ma devo dire che questo é stato sicuramente il trasloco piú impegnativo tra le "dieci" movimentazioni che ho dovuto affrontare a partire dai 18 anni quando iniziai a studiare all'Universitá di Padova. Con questo spero di aver dato abbastanza... anche se é meglio "mai dire mai". Chissá, magari un giorno, quando saremo in pensione, potremmo "svernare" alle Canarie !

La casa nuova é ben lungi dall'essere in ordine, anzi é praticamente un campo di battaglia con pezzi di mobili sparsi qui e lá e una marea di cose accatastate nel garage dove i due pallets arrivati dall'Italia giacciono ancora intatti nei loro cellophan dietro ad un altro mucchio di scatole arrivate successivamente.

Ma abbiamo voluto dare un colpo di mano al trasloco per riuscire a dormire la notte di Midsommar in casa nuova anche se i pranzi e le cene devono essere consumati nel vecchio appartamento visto che il piano in granito della cucina ci é stato portato e posato solo mercoledí pomeriggio. Lunedí se tutto va bene avremo piastrellista, idraulico ed elettricita per casa a terminare i lavori in cucina.

Nel frattempo ieri sera, una volta rientrati a casa dopo i festeggiamenti di Midsommar, ho vissuto la mia prima emozione nel vedere la luce del Sole entrare radente dalla finestra del bagno - che guarda a nord - alle dieci passate !


Ormai é da qualche settimana che non riesco a vedere piú il cielo buio... andiamo a dormire che quasi non serve nemmeno l´illuminazione cittadina e quando mi alzo il Sole é giá bello alto sull'orizzonte.

![img](http://2.bp.blogspot.com/-TDUSZFoteuk/TgYxWTe5UKI/AAAAAAAABUY/hfLioWzsvvo/s320/rentawreck.jpg)

![img](http://3.bp.blogspot.com/-DdzeAandfUI/TgYxbJqNhSI/AAAAAAAABUc/xxZDwH5fER4/s320/20110622_soletramonto.jpg)

*[original article](http://onewaytosweden.blogspot.it/2011/06/la-prima-notte-in-casa-nuova.html)*


##Drive through per la raccolta differenziata
La raccolta differenziata in una casa singola funziona in maniera differente da come eravamo abituati in appartamento. Prima, nell'edificio dove abitavamo al piano terra, trovavano posto due locali adibiti alla raccolta di carta, cartone, plastica, metallo e vetro. Inoltre in adeguate piazzole vi erano le casette per la raccolta dell'umido e delle campane seminterrate per il non riciclabile che viene bruciato per produrre energia.

Nei giardinetti c'era anche una casetta per la raccolta del materiale non riciclabile di diverso tipo come elettronica, batterie, ceramiche, rifiuti ingombranti ecc.

Adesso che viviamo fuori dal centro con il bosco a due passi, prima di tutto é necessario dotarsi di due bidoni (uno verde per il non riciclabile ed uno marrone piú piccolo per l'umido) che vanno posizionati in giardino da qualche parte, a meno di 5 m dalla strada, e che vengono svuotati dagli addetti una volta ogni 1-2 settimane. Per il resto bisogna provvedere da soli ossia differenziare in casa il piú possibile e poi portare il tutto al Returpunkt della cittá.

Quando siamo arrivati davanti a questo famigerato Returpunkt siamo rimasti folgorati. Si tratta di un vero e proprio "drive through per la raccolta differenziata". In pratica si sale con l'auto lungo una rampa a doppia fila fino a fermarsi all'interno di un grande tunnel aperto sui lati dove a destra e a sinistra ci sono dei cassoni di camion dove depositare i vari materiali. I cartelli spiegano cosa e dove é possibile disporre le varie cose... per i rifiuti piú ingombranti o speciali (come ad esempio frigoriferi, elettronica, ...) poi ci sono speciali piazzole dove puó trovare posto tutto quello che é possibile restituire.

Il cittadino viene responsabilizzato in prima persona nella raccolta differenziata e nonostante tutto questo impegno personale la raccolta casa per casa (dei bidoni) non é gratuita e costa circa 200 euro all'anno somma nella quale é inclusa anche la possibilitá di lasciare il materiale al Returpunkt. Tuttavia é un prezzo che si paga volentieri quando le cose funzionano e poi sapere che la cacca di Galileo contribuisce a produrre energia in cittá, non ha prezzo !

![img](http://1.bp.blogspot.com/-AdR_rHhWiI8/TgbwnT5CHLI/AAAAAAAABUg/G8KUDSUgCkg/s320/080826_returpunkten.jpg)

*[original article](http://onewaytosweden.blogspot.it/2011/06/drive-through-per-la-raccolta.html)*


##Lampade alogene o LED ?
Oggi voglio parlare di illuminazione. Ora che i lavori relativi al trasloco stanno iniziando a calare di intensità e le cose cominciano a trovare un loro posto in casa a mano a mano che le scatole in garage si svuotano, abbiamo anche il tempo per far lavorare un po’ il cervello e lasciar riposare i muscoli indolenziti.

Il problema di oggi è capire se e quanto vale la pena investire in una nuova tecnologia come quella dei faretti a LED per l’illuminazione esterna della casa. Abbiamo da poco acquistato delle lampade da parete a doppio faretto da installare sull'esterno  della casa per illuminarla durante le ore di buio (adesso in effetti non ce ne sarebbe bisogno ma visto che tra qualche mese inizierà a far buio molto prima è meglio prendersi per tempo con questo genere di ragionamenti).

Devo precisare che si tratta di un’illuminazione più di estetica che di sostanza, non vogliamo illuminare a giorno la casa con fari da stadio, più che altro si tratta di donare alla casa un suo carattere esterno. Le lampade da parete installate sono della Nordlux e nella scatola trovano spazio già due faretti alogeni da 35 W. Non ci ho messo molto a capire che con sei lampade a due faretti ciascuna ed altri due faretti incassati sopra l'entrata la potenza impegnata una volta accese tutte è di quasi mezzo KW. Vabbè che l’energia in Svezia costa un quarto in meno (fonte www.energy.eu) ma è facile intuire che la cifra da sborsare all’anno per l’illuminazione esterna non è proprio una bazzecola.




Così ci siamo decisi ad approfondire le nostre conoscenze sui faretti a luce LED per capire se potevano fare al caso nostro. Dopo diverse visite nei vari negozi siamo riusciti finalmente a farci un’idea della luce prodotta e del loro possibile impiego. Un faretto da 4-5 W a LED può benissimo essere impiegato per l’illuminazione esterna al posto di un faretto alogeno da 35 W.

Per concretizzare tutto il ragionamento ho ripreso in mano il famoso file excel con i calcoli e confronti del sorgere e tramontare del Sole e delle ore di luce tra l’Italia e la Svezia e l’ho upgradato alle versione 1.2 aggiungendo il calcolo del consumo e del costo dell'acquisto dei faretti per l’illuminazione.

Il primo passo è capire per quante ore di luce è necessario illuminare la casa. Si parte dal file excel dove è già presente una colonna con la durata del giorno più i due crepuscoli (ricordo che il crepuscolo è il periodo di tempo tra l’istante in cui il Sole tramonta e l’istante in cui esso raggiunge l’altezza di sei gradi sotto l’orizzonte, che in pratica significa non proprio buio ma corrisponde più o meno al tempo di accensione dell’illuminazione cittadina). Una nuova colonna nel file riporta ora il numero totale di ore di buio durante tutti i giorni dell’anno; da queste parti si va da un minimo di tre ore e un quarto ad un massimo di sedici (per confronto nel nord Italia si va da otto ore e mezzo a quindici ore e mezzo).

Aggiungendo altri dati nelle caselle marcate in azzurro (come il numero di faretti, la potenza e il costo di acquisto degli stessi) si può ottenere il costo totale annuo richiesto per l’illuminazione della casa.

Alcuni commenti non scontati: 

1) non tutti ci crederanno ma il numero totale di ore annue in cui è necessario illuminare la casa è maggiore in Italia che in Svezia (questo grazie proprio al fatto che il crepuscolo è più lungo in Svezia che in Italia - il Sole scende verso l’orizzonte con una traiettoria più inclinata e quindi meno velocemente). La differenza tra Norrköping e Padova è di quasi 700 ore annue;

2) illuminare una casa in Svezia costa meno che in Italia grazie a quanto detto al punto 1) e al fatto che l’energia costa meno (circa 25% in meno); 

3) i faretti a LED costano parecchio di più dei normali faretti alogeni ma durano 15-20 volte di più;

con i faretti alogeni che durano mediamente 2.000 ore significa cambiare tutte le lampade un paio di volte all’anno (cosa non divertente se questo succede in pieno inverno con magari 50 cm di neve...). Di contro i faretti a LED durano dai due ai quattro anni;

4) tenendo conto del costo di acquisto spalmato per anno e del consumo, l’illuminazione a LED costa dalle quattro alle cinque volte in meno di quella alogena. Il risparmio è leggermente maggiore in Italia che in Svezia.




Detto questo adesso mi adopererò per la ricerca del prezzo migliore dei faretti LED su internet lasciandovi fare i vostri calcoli con il nuovo file che trovate qui.

![img](http://2.bp.blogspot.com/-iWumVVD4-m8/Tg868vi5iZI/AAAAAAAABUk/5QsCgBz2yjo/s320/NordluxUtomhus.jpg)

![img](http://2.bp.blogspot.com/-ch0aPZfKBXY/Tg87ETpZxvI/AAAAAAAABUo/OnJTIw0blXY/s1600/FarettoLED.jpg)

*[original article](http://onewaytosweden.blogspot.it/2011/07/lampade-alogene-o-led.html)*


##Pianoforte per due
Finalmente tutte le cose stanno trovando un loro posto nella nuova casa ed anche il pezzo forte arrivato la settimana scorsa dall'Italia, da un paio di giorni fa bella mostra di sé su una parete del soggiorno. Si tratta di qualcosa a cui sia io che Silvia eravamo molto affezionati perché entrambi, quando eravamo piú giovani, vi avevamo passato molte ore e giornate in sua compagnia. Di cosa si tratta? Ma di un pianoforte ovviamente !

Ebbene sí, i miei genitori dopo lunghi anni in cui il nostro pianoforte é rimasto inesorabilmente muto nel loro soggiorno (io avevo terminato di studiare con l'inizio degli studi universitari e il mio conseguente spostamento a Padova), visto la disponibilitá di spazio nel nostro nuovo nido, hanno pensato bene di farci un bel regalo impacchettandolo accuratamente su due pallets e spedendolo con un corriere verso il Grande Nord.


Tempo una settimana e il pianoforte giá si trovava nel nostro garage. Poi é bastato fare un colpo di telefono ad una ditta che si occupa di traslochi e con l'aiuto di un paio di fortuzi omaccioni lo spostamento dal garage alla posizione definitiva nel soggiorno é stato quasi un gioco da ragazzi.

Grazie a questo gradito pensiero ora abbiamo riscoperto un bellissimo hobby che possiamo coltivare anche assieme visto che nell'era di internet é facilissimo recuperare via internet degli spartiti a quattro mani. E il piccolo Galileo sembra giá gradire mentre i genitori si esercitano con il primo pezzo di Mozart.

![img](http://1.bp.blogspot.com/-NmpzyUmH0r0/ThbBjLJ6ZII/AAAAAAAABUs/0haHSJGmnno/s320/Pianoforte.jpg)

![img](http://4.bp.blogspot.com/-rlm7PKL4EL8/ThbBq_mmHbI/AAAAAAAABUw/x2JxeL6gwt4/s320/GalileoPiano.jpg)

*[original article](http://onewaytosweden.blogspot.it/2011/07/pianoforte-per-due.html)*


##Ancora qualche riflessione sulla medicina in Svezia e in Italia
Ne abbiamo parlato spesso, io e Giulia, della differenza abissale tra la formazione medica in Italia e in Svezia. Veniamo da una formazione medica avvenuta negli stessi anni e nello stesso posto, e quindi condivido appieno il suo bellissimo post, che trovate qui. Novanta minuti di applausi e standing ovation !




![img](http://1.bp.blogspot.com/-5QdB0_pzTic/Th02CeJbn6I/AAAAAAAAAWA/qeUALvXwa6U/s1600/il-medico-della-mutua.jpg)

*[original article](http://onewaytosweden.blogspot.it/2011/07/ancora-qualche-riflessione-sulla.html)*


##Dagens ros
Fin dai nostri primi giorni in Svezia non abbiamo potuto far a meno di notare la gentilezza e la cortesia degli abitanti del posto. Sarà una cosa da nulla, ma entrare in un negozio, chiedere un qualcosa e ricevere la risposta con cortesia e - soprattutto - con il sorriso sulle labbra, non è una cosa così banale.

Negli ultimi nostri tempi in Italia - parliamo del 2009 - non era invece raro imbattersi in commesse immusonite, servizi clienti campioni mondiali di villanaggine, maleducazione alquanto diffusa, e in generale un clima di sospetto ("quello sicuramente mi vuole fregare") e di "tuttodovutismo" ("perchè mai dovrei ringraziare, visto che è quello che mi spetta ?").

Aggiungiamoci poi quello che si legge sui giornali italiani o si sente ai TG (lista di notizie dal deprimente al catastrofico, eccezion fatta per i soliti gossip da spiaggia sulla velina o il calciatore di turno): non è certo da far venire il buonumore appena alzati dal letto...Il tutto è forse parzialmente comprensibile data la situazione di crisi economico-morale-sociale-culturale-politica italiana. Ma è anche un cane che si morde la coda: tutto questo catastrofismo alimenta il malumore, il quale a sua volta alimenta un clima di sospetto-astio-amarezza. Bene, anche la Svezia ha avuto la sua crisi (in modi e tempi diversi) e non è certamente il Paese perfetto. Ma: un sorriso fa bene a chi lo riceve e fa bene anche a chi lo dà, un "grazie" non costa nulla e qui entrambe le cose non vengono centellinate. Dall'idraulico che viene a sistemare le tubature del bagno, dalla commessa nel grande magazzino, dal medico in ambulatorio o in ospedale. E anche la riconoscenza: ogni giorno, sul giornale locale, appare una pagina di ringraziamenti (la rubrica si chiama "Dagens ros" - la rosa del giorno - e la pubblicazione è gratuita) dove si legge veramente di tutto: dalla vecchietta che ringrazia il tassista che l'ha aiutata a portare per 2 piani di scale le 2 valigie dopo un lungo viaggio, alle persone oneste che restituiscono borse o portafogli dimenticati in giro (quasi ogni giorno), al medico che ha seguito bene un paziente per lungo tempo, ai vicini di casa che si sono presi cura del gatto o delle piante durante le vacanze dei legittimi proprietari. Due righe, davvero, ma che bella cosa !

Aggiungiamoci poi quello che si legge sui giornali italiani o si sente ai TG (lista di notizie dal deprimente al catastrofico, eccezion fatta per i soliti gossip da spiaggia sulla velina o il calciatore di turno): non è certo da far venire il buonumore appena alzati dal letto...

Il tutto è forse parzialmente comprensibile data la situazione di crisi economico-morale-sociale-culturale-politica italiana. Ma è anche un cane che si morde la coda: tutto questo catastrofismo alimenta il malumore, il quale a sua volta alimenta un clima di sospetto-astio-amarezza. 

Bene, anche la Svezia ha avuto la sua crisi (in modi e tempi diversi) e non è certamente il Paese perfetto. Ma: un sorriso fa bene a chi lo riceve e fa bene anche a chi lo dà, un "grazie" non costa nulla e qui entrambe le cose non vengono centellinate. Dall'idraulico che viene a sistemare le tubature del bagno, dalla commessa nel grande magazzino, dal medico in ambulatorio o in ospedale. E anche la riconoscenza: ogni giorno, sul giornale locale, appare una pagina di ringraziamenti (la rubrica si chiama "Dagens ros" - la rosa del giorno - e la pubblicazione è gratuita) dove si legge veramente di tutto: dalla vecchietta che ringrazia il tassista che l'ha aiutata a portare per 2 piani di scale le 2 valigie dopo un lungo viaggio, alle persone oneste che restituiscono borse o portafogli dimenticati in giro (quasi ogni giorno), al medico che ha seguito bene un paziente per lungo tempo, ai vicini di casa che si sono presi cura del gatto o delle piante durante le vacanze dei legittimi proprietari. Due righe, davvero, ma che bella cosa !

E poi: almeno ogni giorno si legge un articolo dedicato a qualcuno del posto che si è reso famoso o ha fatto qualcosa di utile per la collettività grazie al proprio impegno. Insomma, notizie positive. Sentire che più di qualcosa funziona, nel marasma generale, riscalda in cuore e non può che essere positivo per tutti. 

*[original article](http://onewaytosweden.blogspot.it/2011/07/dagens-ros.html)*


##Un grande passo: dipingere la casa
Visto che tutti i vicini di casa si stanno piú o meno da fare in questa estate svedese con la parte esterna della loro abitazione chi con il giardino e chi con le facciate, anche noi abbiamo preso una decisione importante: nel mese di agosto dipingeremo la casa ! Ma prima ci sono diverse cose da capire prima di avventurarsi in un'impresa del genere: il cosa, il come e anche il quando.

Dipingere l'esterno di una casa in legno in Svezia non é impresa impossibile (visto che la maggioranza dei padroni di casa utilizza il fai-da-te). Tuttavia occorre conoscere bene cosa bisogna fare. La ditta che ci ha costruito la casa ci ha lasciato alcuni barattoli di prodotti speciali mentre il colore vero e proprio dovremo ordinarlo da una ditta specilizzata. Il costo di tutto il materiale era giá compreso nel costo della casa, l'extra é "solo" la manodopera.

Tutte le pareti esterne della casa sono state giá precedentemente dipinte ed impregnate in fabbrica con un materiale di fondo antimuffa che attualmente dona il colore grigio alla casa. La prima cosa da fare quindi é utilizzare uno speciale olio isolante da spennellare su tutte quelle parti di legno che non sono state precedentemente trattate e che in pratica sono le parti vicino alle fondamenta e le parti in legno vivo; tale operazione non dovrebbe essere troppo difficile.

Una cosa concettuale invece molto piú difficile é la scelta del colore. Ieri ci siamo recati in un negozio che rivende i colori che noi andremo ad utilizzare (della Teknos) e abbiamo provato a scegliere un paio di colori. Come tutti saprete una cosa é vedere un colore su un pezzo di carta su un catalogo, un'altra cosa é vederlo su un pezzo di legno ruvido (non lucido) all'interno ed un'altra cosa ancora é vedere lo stesso colore sullo stesso pezzo di legno all'aperto, in ombra e sotto il sole. Il commesso del negozio ci ha premurosamente spiegato tutto e ci ha raccomandato di fare tutto con calma, portando le varie prove di colore sui pezzi di legno fuori dal negozio per vederne l'effetto.

E´ doveroso premettere che la stragrande maggioranza delle case nel vicinato sono o bianche o grigie con una sola casa color verdone, una azzurro-avio ed un paio con la classica abbinata svedese bianco-nero. Di colori particolarmente vivaci quindi non se ne parla nemmeno e tale scelta é stata esclusa in partenza (con mio grande rammarico visto che avrei voluto la casa gialla). La mia seconda preferenza é un celeste-azzurrino ma dato che Silvia propende piú per un grigio, alla fine siamo usciti dal negozio con due prove di colore in barattolo che dovrebbero contenere una qualche tonalitá di celeste e grigio.
Il prossimo passo é provare a dipingere un metro quadro del garage per vederne l'effetto e poi fare la grande scelta...

![img](http://1.bp.blogspot.com/-0xy7vWCEa00/TigjCLsZXuI/AAAAAAAABU0/ILVtFQ4dal8/s1600/Dipingere.jpg)

*[original article](http://onewaytosweden.blogspot.it/2011/07/un-grande-passo-dipingere-la-casa.html)*


##Prove di colore
Ecco, siamo agli sgoccioli nella scelta del colore della casa. Il tempo stringe, ed entro questo fine settimana dobbiamo arrivare ad una decisione definitiva per poter ordinare i barattoli che verranno consegnati in una settimana circa, e per poi avere il tempo di dipingere la casa prima di partire per le sospirate vacanze.

In settimana, dopo aver studiato attentamente il catalogo dei colori per la facciata esterna, abbiamo acquistato 6 barattoli di prova con cui dipingere un metro quadrato (o anche meno) della facciata e vederne l'effetto. Molto democraticamente, ognuno di noi due ha potuto scegliere tre colori a piacere (a voi indovinare quali sono stati scelti da me e quali da Gabriele !). Diciamo che il risultato finale non corrisponde esattamente a quello che ci eravamo immaginati sulla carta, ma tra tutti questi qualche colore che piace c'è comunque e con tutta probabilità il colore finale sarà uno di questi sei.

Come già detto, l'intero quartiere è composto di case sui toni del bianco o del grigio chiaro, con un paio di case color carta da zucchero e una casa verde scuro. Colori troppo forti erano stato quindi esclusi in partenza, per non "apparire" troppo tra tutte queste case dal colore tenue. Ma la tentazione del blu acceso con i profili bianchi di tetto e finestre è veramente forte, dopo aver visto in Islanda un gran numero di bellissime case di questo colore, che viene anche proposto nel catalogo per case della forma simile a quella della nostra.

Consigli dell'ultimo minuto?

![img](http://3.bp.blogspot.com/-cppno03aBBE/Ti_Umwas6gI/AAAAAAAAAWE/14-YjAsrXFw/s320/IMG_8487.JPG)

![img](http://3.bp.blogspot.com/-QJdSybspJ8M/Ti_VvrTAtXI/AAAAAAAAAWI/X2aYXKaragk/s320/Casa+blu.jpg)

*[original article](http://onewaytosweden.blogspot.it/2011/07/prove-di-colore.html)*


##Weekend di mirtilli e cartongesso
Il pomeriggio è ormai agli sgoccioli e sebbene il Sole splenda ancora, le membra sono stanche, provate da un intenso weekend di lavoro nella casa durante il quale però ci siamo concessi anche un paio di passeggiate rilassanti nel bosco "dietro casa".

Per iniziare nella mattinata di ieri sabato abbiamo infilato il piccolo Galileo (che ormai ha superato la soglia degli 8 chili di peso) nel Babybjörn e ci siamo fatti una passeggiatina nel boschetto armati di apposita scatoletta per la raccolta dei mirtilli. Il sottobosco è strapieno di piante di mirtillo tuttavia il grosso dei frutti era già stato asportato con l'apposito attrezzo quasi in maniera professionale. Dubito che siano state le famiglie dei dintorni tanto era professionale il lavoro eseguito e piuttosto mi vengono in mente i soliti bärplockare (raccoglitori di frutti di bosco) del sudest asiatico specializzati da queste parti proprio in questo mestiere e diciamo pure anche un po' sfruttati dai datori di lavoro che sono anch'essi asiatici. Tuttavia la nostra scatoletta di mirtilli siamo comunque riusciti a rimpierla con estrema soddisfazione e lavoro certosino. 







Il sabato pomeriggio è stato invece dedicato ad un lavoro propedeutico alla dipintura della casa. In pratica tutte le parti di legno che non hanno subito il processo di protezione direttamente in fabbrica devono essere appositamente trattate con due prodotti che preservino il legno dall'attacco dell'umidità e delle muffe. Si tratta di uno speciale olio che va dato con due mani e di un colore di sottofondo (grundfärg). E queste parti sono: tutto il bordo inferiore della casa, tutte le parti terminali dei riquadri delle finestre, una trave sopra l'ingresso, qualche bordo qui e là. In una manciata di ore nel pomeriggio di sabato siamo riusciti a terminare la prima mano di olio protettivo su tutto il piano terra. Nella restante parte del pomeriggio invece abbiamo preso il "toro per le corna" ed abbiamo affrontato un lavoro che ci aspettava da tempo ma che per ovvi motivi non avevamo ancora fatto. Di cosa si tratta? Il completamento della parte interna del garage. A suo tempo in occasione del trasloco avevamo acquistato dei pannelli di  cartongesso da 1 cm di spessore e delle dimensioni di 120x240 cm in numero sufficiente per completare l'isolamento del garage.







Devo dire che mi immaginavo il lavoro molto più complesso, in realtà grazie ad un indomito avvitatore che non si scarica mai e ad un taglierino siamo riusciti a tagliare il cartongesso in tutti i pezzi necessari per completare il puzzle. Per fortuna che i montanti della struttura in legno delle pareti sono posizionati a distanze standard di 60 cm uno dall'altro cosicché abbiamo potuto utilizzare sei dei dieci pannelli per intero senza alcun ritaglio.

Stamattina abbiamo completato il lavoro del garage e poi ci siamo finalmente rilassati, come si deve nel weekend. A pranzo grazie alla visita di amici abbiamo potuto gustarci una meravigliosa pizza fatta in casa e nel pomeriggio, dopo la canonica passeggiatina nel bosco, un ottimo frappé alla menta (abbiamo inaugurato lo sciroppo di menta Fabbri arrivato dall'Italia con i pallets) accompagnato da dei muffins ai mirtilli ! Un weekend proprio divertente...

![img](http://2.bp.blogspot.com/-VoSij4ccq5Y/TjWRs0jgt2I/AAAAAAAABU4/WCikMDD73Hk/s320/201107310_mirtilli.jpg)

![img](http://2.bp.blogspot.com/-9ypMugqoCiE/TjWRxh8q7fI/AAAAAAAABU8/g2Q54ruQqCQ/s320/20110731_cartongesso1.jpg)

![img](http://2.bp.blogspot.com/-8WPZlNmrZrY/TjWRxwCA29I/AAAAAAAABVA/6XY2Kd3RlIY/s320/20110731_cartongesso2.jpg)

*[original article](http://onewaytosweden.blogspot.it/2011/07/weekend-di-mirtilli-e-cartongesso.html)*


##Alea iacta est
Il 2011 sembra proprio essere l'anno dei grandi cambiamenti: dopo l'arrivo di Galileo in febbraio e la costruzione della casa nuova nella prima metà dell'anno, a novembre sarà per me il momento di tornare al lavoro dopo il congedo di maternità. A dire il vero potrei restare a casa ben più a lungo - almeno in base a quanto dice la legge svedese ma, visto che anche il papà di Galileo desidera prendersi cura del pupo almeno quanto la mamma, abbiamo molto svedesamente deciso di dividerci equamente il congedo, e da novembre appunto inizieremo a lavorare entrambi part-time fin quando - fra qualche mese - il papà starà da solo a casa e io tornerò a lavorare a tempo pieno. Questo fino a quando - nell'agosto 2012 - Galileo inizierà l'asilo nido e i brontogenitori potranno entrambi tornare a lavorare come prima.

Bella questa cosa della divisione paritaria del congedo: oltre al fatto che il papà impara a conoscere e a prendersi cura del piccolo, si evitano discriminazioni sul lavoro (della serie "non ti assumo perchè sei donna e poi resti a casa in maternità" - al che si può rispondere "ma se assumi un uomo potrebbe anche lui restare a casa in paternità, nè più nè meno").

Ma torniamo a noi: il 2011 oltre ad aver portato Galileo e la nuova casa, per ha portato anche un lavoro nuovo a partire da novembre. Già da tempo meditavo di dedicare al lavoro ospedaliero un po' meno tempo per impiegare il resto in qualcosa di più tranquillo con orari abbastanza normali ed ecco che nel corso degli ultimi mesi mi sono arrivate non una ma ben due offerte di lavoro in medicina di base, ovvero in un presidio ambulatoriale gestito sempre dalla regione, con la possibilità di conseguire anche la seconda specializzazione in medicina di base. 

Qui si dovrebbe aprire una parentesi sulla differenza tra la medicina di base in Italia e in Svezia, ma prossimamente conto di dedicarci un apposito post, quindi per ora passo il giro. 

La scelta tra i due posti è stata dura: erano da mettere in conto da una parte la vicinanza geografica ma un  lavoro relativamente più pesante, dall'altra parte la relativa lontananza geografica ma un ambiente di lavoro più rilassato e una tipologia di pazienti diversa. Alla fine, dopo pensamenti e ripensamenti, la scelta è ricaduta sul posto con la migliore atmosfera lavorativa, anche se geograficamente più distante. Dunque part-time per alcuni mesi, e poi si vedrà: la possibilità di completare il restante orario lavorativo in ospedale nello stesso posto di prima c'è sempre, come c'è anche possibilità di fare ricerca e mille altre cose...ma per questo c'è tempo e ci si può pensare con calma.

E quindi via, da novembre si va a Vikbolandet, una ventina di km da qui, a metà strada tra la città e l'arcipelago, in piena campagna, dove sulla strada che porta in quei luoghi si vedono più trattori che automobili... Sarà sicuramente una bella esperienza !

![img](http://3.bp.blogspot.com/-fgle_FwGVXA/TjuXQXQM7fI/AAAAAAAAAWM/UuAkFQvyzHI/s1600/nasta-kapitel_157178169.jpg)

*[original article](http://onewaytosweden.blogspot.it/2011/08/alea-iacta-est.html)*


##Inizio dei lavori
Ecco che finalmente i lavori sono iniziati! Nella giornata di ieri infatti ci sono stati consegnati con corriere i bidoni di colore, qualcosa come 15 bidoni da 9 litri ciascuno, di bianco e del colore che alla fine abbiamo scelto. Molti di voi saranno curiosi della nostra scelta finale e dobbiamo confessarvi che non è stato facile arrivare a questa tanto agognata decisione. Abbiamo valutato diverse cose, prendendo spunto dai commenti sul blog, qualche consulto con amici svedesi e non da ultimo seguendo un po' il nostro istinto. Lo so che molti avrebbero voluto vedere la casa blu, ma proprio il fatto di vedere la casa tutta blu in mezzo alla neve e ad altre case dai colori più "tenui" ci ha fatto riflettere e forse ci sembrava di osare un po' troppo... era come mettere una bella freccia rivolta in basso sulla casa che dicesse "ecco noi abitiamo qui...".

Così alla fine abbiamo scelto quello che sulla carta sembrava un grigio medio ma che sul legno della casa  assume diverse sfumature in base all'intensità della luce, al tempo atmosferico, all'inclinazione dei raggi solari, insomma un colore cangiante. Silvia l'ha definito "colore degli occhi di Liz Taylor". In effetti verso sera assume anche una tonalità che dà un pochino sul violetto... ma nel complesso possiamo dire essere un grigio con una componente di blu.

Nella giornata di ieri pomeriggio io e Silvia con la fidata compagnia del piccolo Galileo (che è in grado di passare anche un paio d'ore sulla sua seggiolina dondolante a guardarci dipingere), abbiamo iniziato la nostra mastodontica opera. Ed oggi Silvia e Michele ci hanno dato dentro tutto il giorno mentre io mi sono aggiunto nel pomeriggio al ritorno dal "lavoro normale".

Nel tardo pomeriggio poi i vicini hanno completato la dipintura della loro casa e ci hanno "consegnato" l'impalcatura che avevamo noleggiato assieme. Così i due "omaccioni"(io e Michele) si sono messi all'opera per la costruzione dell'impalcatura. Per iniziare abbiamo scelto il lato più semplice dove si devono montare solo due piani, giusto per prendere un po' di mano con l'attrezzatura e abituarsi all'altezza. Il risultato è stato decisamente positivo e la struttura è parecchio stabile anche grazie a quattro punti di ancoraggio che abbiamo realizzato con trapano e anelli da avvitare direttamente sulla parete esterna della casa.

Bilancio delle prime due giornate di lavoro: 30 ore di lavoro complessive e prima mano di colore sul piano terra ultimata, non male davvero!

Domani molto probabilmente pioverà quindi i lavori riprenderanno giovedì. Per il fine settimana è previsto sole (almeno fino a domenica mattina) quindi ci daremo dentro a tutta birra.

![img](http://1.bp.blogspot.com/-DQBzTgP51Hg/TkGPD1b505I/AAAAAAAABVE/OOTxskG4Wk8/s320/20110809_casa.jpg)

![img](http://2.bp.blogspot.com/--b4X_0Woh-M/TkGPI2tBstI/AAAAAAAABVI/GWCIzxXh9yQ/s320/20110809_impalcatura.jpg)

*[original article](http://onewaytosweden.blogspot.it/2011/08/inizio-dei-lavori.html)*


##Una dura giornata di lavoro
I giorni passano e la squadra di pittori (Silvia, Michele e il sottoscritto) lavora alacremente anche grazie al tempo che in questo periodo è piuttosto clemente con giornate di Sole (ma mai troppo caldo) che si alternano a giornate nuvolose (ma senza pioggia). Oramai la dipintura della casa è diventata una sfida personale per tutti e tre i soggetti ed ognuno a suo modo cerca il proprio limite... Silvia si cimenta in sessioni interminabili di pittura con pupo al seguito in seggiolina dondolante, Michele cerca di vincere la paura del vuoto e dall'alto dell'impalcatura adocchia tra una pennellata e l'altra tutte le vicine svedesi che prendono il Sole, il sottoscritto cerca di alzarsi sempre più presto al mattino in modo tale da uscire dal lavoro sempre prima per poter dedicarsi al "secondo lavoro" e dar man forte ai due stakanovisti.

Così dopo i primi cinque giorni di lavoro la facciata sud della casa è completa in tutte le sue parti (sottotetto, cornici delle finestre, ecc.) con due mani di colore e diverse altre parti del piano terra hanno già ricevuto la prima mano di grigio. Con il completamente della facciata sud si è posto il problema dello spostamento dell'impalcatura sul lato ovest dove la casa è più alta avendo anche il triangolo in alto sopra il secondo piano. Così sabato pomeriggio non sufficientemente stanchi dalla dura giornata di lavoro, io e Michele ci siamo cimentati nello smontaggio e rimontaggio dell'impalcatura. Grazie alla bella giornata di Sole ho avuto l'idea di mettere una macchina fotografica a riprendere la scena facendole scattare una fotografia ogni minuto. Ecco a voi il risultato: tre ore di lavoro condensate in 30 secondi di filmato !

In questo secondo montaggio abbiamo ovviamente fatto tesoro dell'esperienza accumulata e così questa impalcatura è risultata estremamente solida grazie ai quattro punti di ancoraggio alla casa e dà un ottimo senso si sicurezza anche quando si sale all'ultimo piano !










![img](http://4.bp.blogspot.com/-t-xmYuuMTZY/Tkgi9Xgd4OI/AAAAAAAABVQ/Sxi4RoGq5mo/s320/20110813.jpg)

*[original article](http://onewaytosweden.blogspot.it/2011/08/una-dura-giornata-di-lavoro.html)*


##Qualche ora di relax con i dinosauri
Era tutta l'estate che cercavamo di trovare qualche ora da dedicare ad una delle nostre passioni, i dinosauri. In cittá dalla tarda primavera é arrivata una bella mostra sui dinosauri appunto ed giusto qualche giorno prima che giunga inesorabilmente la chiusura della mostra ci siamo dedicati una mezza giornata di vacanza. Possiamo proprio chiamarla giornata di vacanza perché girovagare spensierati per la cittá é un qualcosa che nelle ultime settimane proprio ci mancava. Dall'inizio di agosto, quando abbiamo deciso di intraprendere l'avventura della dipintura della casa, sia io che Silvia non abbiamo avuto mai un attimo di tregua. Il sottoscritto ormai si é abituato a lavorare dodici ore al giorno e il salire sull'impalcatura con un pennello in mano e ridiscenderne tre-quattro ore dopo con le mani imbrattate sta diventando quasi un divertimento.











La giornata di relax ci voleva proprio. La mostra si é rivelata interessante e sono diversi gli scheletri completi esposti tra cui anche un imponente esemplare di T-Rex. Galileo é stato buono tutto il tempo guardandosi intorno incuriosito dalle strane creature che lo guardavano dall'alto e dai rumori di ambientazione stile Jurassic Park. Ci siamo anche potuti intrattenere nella lettura sempre interessante dei pannelli espositivi in svedese ed inglese dove abbiamo potuto approfondire qualche conoscenza sia sui dinosauri che sull'evoluzione del clima sulla Terra nel corso dei vari milioni di anni.

Prima di lasciare la mostra abbiamo fatto scorta di materiale illustrativo della nostra cittá di Norrköping presso il rinnovato ufficio turistico che adesso vanta una bellissima vista sul fiume che corre in mezzo alla cittá e Galileo ha ricevuto in regalo dai genitori un simpatico uovo di pezza con piccolo di dinosauro all'interno che prontamente ha subito studiato ben benino prima di "addentarlo" con le sue possenti gengive.




Questa giornata ci ha regalato anche degli ottimi spunti che metteremo a frutto nell'imminente organizzazione della prossima Blogfesten 2011. Sará magari proprio qui a Norrköping?

Ma ora é tempo di ritornare sull'impalcatura e completare l'opera...

![img](http://2.bp.blogspot.com/-PKkBgDIjtWs/TlEvQysS9xI/AAAAAAAABVc/lptzk3ElQJk/s320/Dino2.jpg)

![img](http://2.bp.blogspot.com/-M3Dq9Tg5nbE/TlEvhUOas4I/AAAAAAAABVk/w95P7237Udk/s320/Dino1.jpg)

![img](http://2.bp.blogspot.com/-cw-qqcnu5zo/TlEvJCSsERI/AAAAAAAABVU/0FPcm1rJAYM/s320/Dinosaurium.jpg)

*[original article](http://onewaytosweden.blogspot.it/2011/08/qualche-ora-di-relax-con-i-dinosauri.html)*


##Blogfesten 2011 a Norrköping
ATTENZIONE POST MODIFICATO: DUE POSSIBILI DATE PER LA BLOGFEST
Quest'anno la Blogfesten si sposta dalla capitale alla provincia ed in particolare nell'Östergötland a Norrköping, la nostra città. Dopo l'esordio del 2009 dove un manipolo di precursori si trovarono in una fredda Stoccolma a trascorrere assieme qualche ora di relax e racconti e dove per la prima volta arrivarono alcuni amici direttamente dall'Italia, il 2010 ha visto ufficialmente la Blogfesten debuttare alla grande con una straordinaria partecipazione di blogger da tutta la Svezia per una festa che si è protratta anche alla domenica, fatto che ha permesso ai superstiti di approfondire le reciproche conoscenze e rafforzare le amicizie.

Quest'anno abbiamo pensato che forse sarebbe stato bello scoprire anche una città della provincia  dove si respira forse un'aria più svedese di quanto spesso si abbia nella cosmopolita capitale svedese. La prima scelta ovviamente è ricaduta sulla nostra città, ma chissà che questa novità non apra le porte per iniziare un viaggio in una Svezia "di provincia" che da città a città chissà dove ci porterà nel corso dei prossimi anni.







L'appuntamento quindi è fissato in prima opzione per sabato 15 ottobre 2011 a partire dalle ore 10-11 e in seconda opzione per sabato 29 ottobre 2011. Ovviamente, per chi lo desiderasse, come successo l'anno scorso ci sarà la possibilità di prolungare la festa alla domenica. Decideremo in base al numero delle preferenza che verranno espresse dai vari partecipanti nella lista Doodle.

Come per l'edizione del 2010 anche quest'anno abbiamo preparato una lista dove è possibile segnare la propria presenza. Vi invitiamo ad iscrivervi scrivendo il nome, il numero di persone tra parentesi e il blog.

Abbiamo anche preparato una pagina Facebook dedicata agli eventi della Blogfesten oltre a tutte le info sulla Blogfesten 2011 c'è spazio per le passate edizioni. Invitiamo quindi tutti coloro che vi hanno preso parte nel 2009 e 2010 a pubblicare le loro testimonianze (con magari i link ai post scritti nei vari blog) e delle fotografie. Sarà una specie di diario dei ricordi a futura memoria...

Vi aspettiamo numerosi !

P.S. Invitiamo tutti i blogger italo-svedesi a pubblicizzare l'evento anche sul proprio blog come abbiamo fatto anche negli anni precedenti.

![img](http://4.bp.blogspot.com/-y8-RNNmq3zY/TlXoJBfBJ5I/AAAAAAAABVw/iNnSu1ytVVA/s320/Blogfesten2011.jpg)

*[original article](http://onewaytosweden.blogspot.it/2011/08/blogfesten-2011-norrkoping.html)*


##Äntligen - Finalmente !
Dopo alcune settimane di duro lavoro finalmente possiamo dire che "äntligen" ossia finalmente abbiamo terminato l'impresa della dipintura della casa. Manca ancora qualche dettaglio sulla facciata ma il grosso è ormai alle spalle e le impalcatura se ne sono andate. Siamo molto felici del risultato ottenuto, soprattutto perché è stato ottenuto con le "nostre" mani, in pieno stile svedese. 

Ora non rimane altro che riposarsi un pochino e godersi questa fine estate...  che ci sta regalando delle giornate veramente belle con le temperature che la settimana scorsa sono addirittura salite oltre i 25C, quasi da non credere per agosto. 

![img](http://2.bp.blogspot.com/-_ruw3ghndf8/TlfO3rJiffI/AAAAAAAABV4/wh3-zjVYo9Y/s320/20110827_casa.jpg)

![img](http://4.bp.blogspot.com/-rSK5ANS867E/TlfO26W7xNI/AAAAAAAABV0/ysSDhHNtaGM/s320/20110828_casa.jpg)

*[original article](http://onewaytosweden.blogspot.it/2011/09/antligen-finalmente.html)*


##Il debutto di Galileo allo stadio del basket
Qualche sera fa ci siamo concessi un altro momento di relax prima del rush finale con la casa e siamo andati a vedere una partita di pallacanestro. In particolare si trattava di una partita di qualificazione agli europei di basket del 2013. La Svezia milita nella divisione B ma é prima nel suo girone ed accederá quindi ai gironi principali di qualificazione. La partita che abbiamo visto era Svezia-Arzebaijan finita in gloria per la Svezia che ha stravinto 128-61... ma a parte il divertimento possiamo dire che sia stato il debutto di Galileo ad un evento sportivo di massa.

Il piccolo si é comportato benissimo ed ha passato parte del tempo a guardare incuriosito quegli spilungoni correre dietro al pallone a destra e a sinistra (a proposito c'era un giocatore dell'Azerbaijan che era alto 225cm) e gli altri sembravano dei nani in confronto anche se erano tutti alti piú di 190... sarebbe stato bello mettergli vicino Galileo e vedere che faccia avrebbe fatto.

Per il resto sono anche riuscito a dargli la cena con il biberon senza troppi lamenti... insomma un successo, speriamo che sia di buon auspicio per altri eventi.

![img](http://2.bp.blogspot.com/-6eL6U51rPjo/Tmdd47JAQdI/AAAAAAAABV8/Z9MSwe_5nmM/s320/basket.jpg)

*[original article](http://onewaytosweden.blogspot.it/2011/09/il-debutto-di-galileo-allo-stadio-del.html)*


##Finalmente in vacanza in... Calcidica (Halkidiki)
Dopo un'estate molto indaffarata, soprattutto per mettere a posto la casa dopo il trasloco, per sistemare il garage e dipingere l'esterno, davvero non vedevamo l'ora di riposarci e rilassarci un po'. La meta per questa vacanza di fine estate è stata abbastanza difficile da scegliere, in quanto dovevano coincidere diversi fattori: condizioni climatiche favorevoli (da bravi neo-svedesi abbiamo infatti optato per un luogo dove ancora si senta il sapore dell'estate - ma non così caldo da essere fastidioso per il piccolo Galileo), raggiungibilità dall'aeroporto a noi più vicino e possibilità di collegamento con l'Italia al rientro (eh sì, perchè a seguito di questa breve vacanza ci sarà anche la solita tappa veneto-friulana), posizione sul mare in ambiente adatto a famiglie con bambini e infine costo abbordabile. Dopo mille ragionamenti la scelta è caduta su una destinazione credo ancora abbastanza sconosciuta al turismo italiano e anche svedese: la penisola Calcidica, in greco Halkidiki.




La tranquilla spiaggia di Agios Ioannis 


"capitelli" votivi ortodossi


La laguna di Vourvourou
Con un comodo volo dell'onnipresente Ryanair su Salonicco (che a sentire i locali merita di per sè una visita, che noi riserveremo al prossimo giro da queste parti), abbiamo noleggiato una macchina e in un'ora e poco più di strada eccoci arrivati ! Destinazione: Nikiti, sul secondo "dito" della penisola triforcuta, un paesello di 2000 abitanti direttamente sul mare. Qui ci aspettava un appartamentino con vista mare, tranquillo e poco distante dal centro del paese e a pochi chilometri dalle spiagge più belle della zona, raggiungibili in qualche minuto di auto.


You are my sunshine!


Siamo sicuri che devo proprio farlo il bagno?


Cuginetti a mollo 
Sembra che la penisola Calcidica sia una meta turistica piuttosto apprezzata dai Greci, e in questo momento popolata soprattutto da Bulgari, Serbi, Macedoni ed Albanesi, molto probabilmente in virtù della vicinanza geografica. Di italiani o scandinavi ben pochi, al contrario. Nonostante questa sia una meta prevalentemente turistica, la nostra impressione (confermataci poi anche da conoscenze greche fatte sul posto) è che gli operatori turistici non abbiano ancora molta mano con i visitatori stranieri: autonoleggio di nota catena internazionale assolutamente disorganizzato, ristoranti con personale generalmente frettoloso e poco "al servizio del cliente", paesello poco curato dall'urbanistica caotica e dall'edilizia eterogenea e spesso incompiuta.


Uno dei mille esempi di edilizia incompiuta 
Sarà la crisi ? O era così da prima ? La sensazione è di disorganizzazione generale e approssimazione diffusa... D'altra parte la natura, il clima, il mare e le spiagge sono fantastici e valgono davvero la visita. Peccato che tutto questo non sia adeguatamente valorizzato.

Con un comodo volo dell'onnipresente Ryanair su Salonicco (che a sentire i locali merita di per sè una visita, che noi riserveremo al prossimo giro da queste parti), abbiamo noleggiato una macchina e in un'ora e poco più di strada eccoci arrivati ! Destinazione: Nikiti, sul secondo "dito" della penisola triforcuta, un paesello di 2000 abitanti direttamente sul mare. Qui ci aspettava un appartamentino con vista mare, tranquillo e poco distante dal centro del paese e a pochi chilometri dalle spiagge più belle della zona, raggiungibili in qualche minuto di auto.

Sembra che la penisola Calcidica sia una meta turistica piuttosto apprezzata dai Greci, e in questo momento popolata soprattutto da Bulgari, Serbi, Macedoni ed Albanesi, molto probabilmente in virtù della vicinanza geografica. Di italiani o scandinavi ben pochi, al contrario. Nonostante questa sia una meta prevalentemente turistica, la nostra impressione (confermataci poi anche da conoscenze greche fatte sul posto) è che gli operatori turistici non abbiano ancora molta mano con i visitatori stranieri: autonoleggio di nota catena internazionale assolutamente disorganizzato, ristoranti con personale generalmente frettoloso e poco "al servizio del cliente", paesello poco curato dall'urbanistica caotica e dall'edilizia eterogenea e spesso incompiuta.




Sarà la crisi ? O era così da prima ? La sensazione è di disorganizzazione generale e approssimazione diffusa... D'altra parte la natura, il clima, il mare e le spiagge sono fantastici e valgono davvero la visita. Peccato che tutto questo non sia adeguatamente valorizzato.

La nostra vacanza quindi è trascorsa in completa tranquillità e relax, tra bagni di mare, pranzi e cene all'aperto con frutta e verdura di stagione "dal terra (dietro l'angolo) alla tavola", in divertente compagnia di mia sorella e famiglia (ovvero moroso e bimba quasi coetanea di Galileo). 




I bimbi sembrano gradire, i genitori anche. Non male per questa fine estate, ci voleva davvero !

![img](http://2.bp.blogspot.com/-wBZvjSgOiHk/TmxiKt9YYdI/AAAAAAAABWQ/APoDyVNMQR8/s320/Spiaggia.jpg)

![img](http://4.bp.blogspot.com/-Uk4Zzo3wi_o/TmxiLivfmjI/AAAAAAAABWU/H7ithMMmRdQ/s320/Vista.jpg)

![img](http://4.bp.blogspot.com/-IrqbUIeVhQ8/TmxjS0jmMrI/AAAAAAAABWY/zDa6X5b6u_A/s320/Vourvourou.jpg)

![img](http://3.bp.blogspot.com/-UOGfb3tHo7M/Tmxjh6po26I/AAAAAAAABWk/H5IQYlN4CNg/s320/Sorrisi.jpg)

![img](http://2.bp.blogspot.com/-EvNUDVspsJA/Tmxjf7PxvBI/AAAAAAAABWc/_C-XFE8q3Tw/s320/Omini.jpg)

![img](http://3.bp.blogspot.com/-HpPYT3AT0tQ/TmxjhLXO7jI/AAAAAAAABWg/PA_CsAVtzRI/s320/PrimoBagno.jpg)

![img](http://4.bp.blogspot.com/-99J5Trrto38/TmxkK23wwxI/AAAAAAAABWo/-VHi-DPB6Ec/s320/Incompiuta.jpg)

![img](http://2.bp.blogspot.com/-dLYj1TTm7XI/TmxkSVMcE_I/AAAAAAAABWs/j4q5iqV2v-s/s320/Anguria.jpg)

![img](http://3.bp.blogspot.com/-zuEWreD6n5I/TmxhqWG3bfI/AAAAAAAABWA/dZBPaaK8GW8/s320/Pauls.jpg)

![img](http://4.bp.blogspot.com/-pS92BAkAoKE/TmxhrxrOoNI/AAAAAAAABWE/E2aVecqgm3E/s320/PiattiTipici.jpg)

![img](http://4.bp.blogspot.com/-ln0atf4wOV0/TmxkTUVmIPI/AAAAAAAABWw/0y74BkBuMeI/s320/Pesca.jpg)

*[original article](http://onewaytosweden.blogspot.it/2011/09/finalmente-in-vacanza-in-calcidica.html)*


##FS e Ryanair, disguidi di un rientro in patria
Dopo l'idilliaca vacanza greca ci aspettava il rientro in patria per la prosecuzione della nostra vacanza in terra italica. In realtà per il sottoscritto si tratta del primo mese di "pappaledighet" ossia paternità, una vera e propria pacchia. Per Silvia invece si tratta di veri e propri giorni di vacanza grazie alla notevole quantità di giorni di ferie arretrati dall'anno scorso.

Il viaggio prevedeva il trasferimento in auto dalla penisola Calcidica all'aeroporto di Salonicco, cento chilometri tranquilli tranquilli seguito dal volo Ryanair su Bergamo. Da Bergamo il rientro in quel di Vicenza sarebbe dovuto avvenire in auto ma purtroppo per un imprevisto dell'ultimo minuto abbiamo dovuto ripiegare sui mezzi pubblici. Sapevamo che non sarebbe stata una passeggiata ed eravamo quindi pronti al peggio, tuttavia le varie vicissitudini hanno messo a dura prova il nostro self-control. Non posso negare che qualche improperio l'ho pronunciato... ma andiamo con calma.

I primi lievi disguidi arrivano subito a Salonicco. Per il piccolo Galileo c'era bisogno di acqua per la pappa e visto che non è possibile attraversare i controlli di sicurezza con bottiglie d'acqua avevamo programmato l'acquisto al dutyfree o ad un bar dopo la sezione controlli. Peccato che di bar non ce n'era nemmeno l'ombra e dai controlli siamo stati subito rinchiusi al gate formato recinto per pecore dove nel trascorrere dei minuti si sono ammassate sempre più persone che hanno iniziato a disporsi in una classica coda a ventaglio senza ordine. Galileo così ha dovuto attendere il decollo dell'aereo e l'inizio del servizio a bordo per la sua bottiglietta d'acqua.

Il secondo inconveniente, molto più grave, è arrivato al ritiro del passeggino sotto l'aereo a Bergamo che ritroviamo evidentemente danneggiato. I supporti della capotte a soffietto erano stati completamente spaccati rendendo la capotte completamente inutilizzabile. L'addetto allo scarico delle valigie interpellato sul posto ha negato l'accaduto sostenendo di aver scaricato il passeggino già in quello stato. Non ci rimaneva altro che rivolgerci al Lost&Found per fare il nostro reclamo da quale ne siamo usciti con un numero di denuncia che poi entro 7 giorni deve essere completata tramite il sito della Ryaniar. Di questo riparleremo più avanti...







L'autobus di collegamento dall'aeroporto di Orio al Serio alla stazione FS è comodo tuttavia dobbiamo segnalare l'assurda norma secondo la quale il neonato non paga, ma il passeggino sì ! Tre biglietti al posto di due... se lo sentissero in Svezia... ma il peggio doveva ancora arrivare.

E sono le Ferrovie dello Stato italiane che hanno solleticato maggiormente il nostro aplomb. Quando si viaggia con un bambino piccolo con un passeggino adatto al clima nordico dal peso di 12kg, due valigie da 15kg e due bagagli a mano da 10kg tra i servizi indispensabili ci sono gli ascensori. Peccato che la stazione di Bergamo ne è completamente sprovvista (abbiamo dovuto utilizzare un passaggio sui binari che si trovava a più di 100 metri dal centro della stazione) ma peggio ancora a Brescia l'ascensore riservato ai portatori di handicap era fuori servizio e al citofono dove si poteva chiedere assistenza non ha risposto nessuno. Risultato due rampe di scale... e tra tutti i passeggeri che passavano e ci vedevano in evidente difficoltà gli unici che si sono offerti di darci una mano sono state due persone di colore !







Vabbè... il resto faceva parte dei brutti ricordi che però sono tornati subito attuali: un viaggio su un treno regionale a velocità impensabili, con soste inspiegabili in stazioni sperdute in un caldo afoso con tutti i finestrini abbassati senza ovviamente aria condizionata... il povero Galileo ha iniziato a sudare come mai aveva fatto prima.

Per fortuna che l'Eurostar da Brescia a Vicenza aveva almeno l'aria condizionata... tuttavia ci ha pensato il piccolo a tenerci sull'attenti facendo la cacca all'altezza di Verona. Il primo cambio di pannolino è stato effettuato sui sedili del regionale Bergamo-Brescia visto che di bagni e cestini non ce n'era nemmeno l'ombra nelle carrozze più vicine (tra l'latro ho dovuto buttare il pannolino in un cestino di una stazioncina di campagna saltando giù dal treno in una sosta lampo). Per il secondo cambio i tavolini dell'Eurostar strapieno di gente non mi sembravano molto adatti visto che sarebbe stato anche di cattivo gusto, così il sottoscritto si è cimentato nel microbagno con virtuosismi ad una mano sul minuscolo lavandino.




L'arrivo a Vicenza è stato senza contrattempi grazie agli ascensori funzionanti. A conclusione dell'avventura però ci aspettava ancora il completamento della pratica di danneggiamento tramite il sito web Ryanair. Avete mai provato a farla? Prima di tutto non c'è alcun link evidente ma bisogna curiosare tra le FAQ. Poi si deve compilare in sequenza tre moduli con tutti i dati relativi al danneggiamento (ricordarsi di tenere sempre tutti i documenti e le carte di imbarco). Ma la cosa che ha più dell'incredibile succede tra il secondo e terzo modulo con la domanda "Vi è stato offerto un bagaglio/passeggino sostitutivo?". Risposte possibili SI/NO. Se si barra NO (come nel nostro caso) non è possibile in alcun modo proseguire al terzo modulo, la pagina web si rifiuta. Se si seleziona SI, si può accedere al terzo modulo. Robe da pazzi! Per fortuna che avevamo acquistato il passeggino sul web visto che veniva richiesta la prova di acquisto, così siamo riusciti a scaricare la fattura di acquisto direttamente dal sito del venditore. Adesso incrociamo le dita e speriamo che Ryanair riconosca il danno.

Välkommen till Italien.

P.S. A meno di 36 ore di distanza dall'inoltro del  nostro reclamo a Ryanair abbiamo ricevuto una mail molto cortese con le scuse per quanto accaduto e con la comunicazione che ci rimborseranno il danno! Questa volta non possiamo che essere contenti del comportamento della amata-odiata Ryanair. 

![img](http://2.bp.blogspot.com/-NITlKKkiTMA/Tm3Pcp0ciGI/AAAAAAAABW0/NHE2W3Q5enQ/s320/Passeggino.jpg)

![img](http://4.bp.blogspot.com/-PMu7F_A24vM/Tm3WiEvPaKI/AAAAAAAABW4/l2r1o_02_0o/s1600/Ascensore.jpg)

*[original article](http://onewaytosweden.blogspot.it/2011/09/fs-e-ryanair-disguidi-di-un-rientro-in.html)*


##Perchè le parolacce sono così poche in Svezia?
Avvertenza: questo post a qualcuno non piacerà.... ma non potevo non scriverlo. Non vorrei scrivere queste cose ma il tacere non è meglio e fare finta che tutto sia normale non la ritengo un'opzione valida. Ormai l'opinione del singolo non conta più, nessuno ti ascolta. Per fortuna si può ancora scrivere quello che si pensa. Mi chiedo se prima fosse tutto davvero così e vivendoci dentro mi ero in qualche modo abituato e rassegnato... il fatto è che io non ci sto più. Due anni di Svezia mi hanno modificato dentro, il mio modo di vedere le cose e di comportarmi non è più lo stesso di prima e mi chiedo come sarebbe se tornassi indietro. Non riuscirei più a sopportarlo, sarei un pesce fuor d'acqua. La Svezia non è il paradiso e non è il paese perfetto ma il nuotare in quel mare adesso mi fa star bene.




Ecco qualche esempio che ha solleticato il mio panorama di parolacce italiane in questi giorni...

Vodafone: nella nostra vacanza in Grecia ho effettuato delle chiamate con tariffa Passport verso l'Italia che dovrebbero essere tutte tariffate ad 1 euro o poco più l'una. Per scrupolo al rientro in Italia controllo il traffico effettuato e mi ritrovo con delle tariffe completamente inspiegabili alcune ad 1 euro e altre ber più alte. Mi armo di pazienza (durata non più di 5 minuti) e chiamo il 190. Riesco a districarmi tra i vari tasti da premere e riesco a parlare con un operatore. Cerco di spiegargli il problema evidenziando la completa incongruità degli addebiti. Pensate che addirittura siamo arrivati ad avere due chiamate allo stesso numero una di quasi 7 minuti addebitata ad 1 euro ed una di 5 minuti addebitata ad 2,3 euro. Il tipo si arrampica sugli specchi per spiegarmi le varie tariffe e poi messo davanti all'evidenza di quest'ultima incongruità cosa fa... riattacca !! Impreco in italiano e me la metto via. Se potessi farne a meno di banche e numeri di telefono italiani...

Durante un pomeriggio mi capita sotto mano la "rivista" Panorama e mi leggo un paio di articoli: uno sui ricchi in Italia che risultano essere un qualche decina di migliaia (mentre di ville, barche, macchinoni ce ne sono a milioni...) e il secondo è sui braccialetti elettronici di uso comune in Svezia ed altri paesi ma quasi mai usati in Italia e la cui sperimentazione è ancora in atto e costati di solo canone Telecom (altra buona...) 100 milioni di euro !!

A cena parliamo di come stanno andando le cose... un'amica mi dice di aver visto Matrix dove uno studio riportava nel 75% la percentuale di evasori delle tasse al sud italia e 25% (se non ricordo male) in Veneto con un recupero crediti in qualche proporzione accettabile nella regione del nord e quasi inesistente al sud. Parlo con un altro paio di amici seduti al tavolo e questi mi dicono che è la prassi fare preventivi per gli artigiani senza IVA tanto è SCONTATO che nessuno la mette in conto... "mica vorrà la fattura?". Ed io cosa mi ritrovo nella cassetta delle lettere: una bella lettera di Equitalia con una multa di 170 euro da pagare perché nel 2007 (quando avevo la partita iva) avevo versato una rata con qualche giorno di ritardo!! 170 euro??? E per quelli che non pagano quale sarà mai la multa???? Ma fatemi il piacere...

L'altra coppia ci racconta delle loro agognate vacanze a Vasto, 600 km in auto per un mare che non sia il brodo dell'alto Adriatico. Arrivano là e trovano un mare stranamente sporco (ma il mare al sud non era bello?) tanto che la visibilità era azzerata a pochi centimetri, prendono il pattino/moscone e si portano al largo e trovano sacchetti di plastica, immondizia galleggiante... tornano a casa disperati, cercano su Google e scoprono che la fognatura si era rotta per uno smottamento e che tutti i liquami erano finiti in mare... 

Ma continuiamo con ordine sparso... nel pomeriggio precedente vado in esercizio commerciale per un servizio, pago e non ricevo alcuna ricevuta (non si trattava di scontrino...) come se tutto fosse normale (nemmeno mi viene chiesto se poteva...)... torno a casa e una persona mi racconta di quando è andato a pagare il pane e lo scontrino riportava un importo fittizzio (tipo 1 euro invece di 5) e alla sua osservazione si è beccato anche "ma quanto fiscale è lei !" 

In Svezia abbiamo costruito una casa e tutti, dico tutti gli artigiani che hanno lavorato da noi, ci hanno mandato la loro fattura con il dettaglio dei lavori e con gli estremi del pagamento, IVA al 25% INCLUSA.

La Telia (analogo della Telecom  in Svezia) ci ha consegnato l'accesso ad internet in fibra ottica con quasi un mese di ritardo e nella prima bolletta abbiamo avuto un accredito di 800 kr (quasi 90 euro) come compensazione per il disguido.

Siamo a Montegrotto e percorriamo una strada a doppia corsia che in prossimità delle rotonde si stringe ad una sola; sono quasi arrivato alla rotonda, davanti a me lascio uno spazio dalla macchina precedente e (già con la corsia ridotta) mi vedo piombare una Y10 sulla sinistra a velocità folle che mi taglia la strada e si infila nel poco spazio davanti a me, freno bruscamente e mi fermo a 10 cm dal suo paraurti, scarica di adrenalina e mi appoggio sul clacson per segnalare la pazzia alla ragazza al volante... tempo 5 secondi ed arriva il "vendicatore", un terzo automobilista da dietro quasi sopra il cordolo sinistro mi supera e si affianca alla tipa e con il finestrino abbassato la riempie di parole e gestacci... siamo nel Far West?

Io mi sento un pesce fuor d'acqua quando mi aggiro tra i luoghi natii... è bello rivedere parenti ed amici, mangiare una pizza come si deve, godere di un'estate che è ancora quasi troppo calda, ma il divertimento dura poco, il tempo di leggere il giornale, accendere la tv, parlare con le persone, girare in auto per le strade... quanto mi fa incazzare tutto questo! Il passatempo rimane sempre quello: tu freghi me... ed io frego te in un altro modo... tanto c'è sempre qualcuno in fondo alla piramide che paga per tutti.

In Svezia il panorama delle parolacce è piuttosto ridotto, mentre in Italia siamo dei professionisti del settore... chissà perchè ! Välkommen till Italien. 

*[original article](http://onewaytosweden.blogspot.it/2011/09/perche-le-parolacce-sono-cosi-poche-in.html)*


##Blogfesten - data definitiva
Dopo un sondaggio aperto a tutti coloro che sono interessati a partecipare alla Blogfesten 2011 a Norrköping, la maggioranza ha deciso per il finesettimana del 15-16 ottobre 2011. 

L'appuntamento per i più mattinieri  - in occasione del Öringens Dag - é per le ore 10 allo Strömparken nei pressi del Cityfiskes café a due passi dalla stazione del treno in Fleminggatan 1, dove ci sarà la possibilità di seguire una visita guidata (gratuita) alla scoperta dei salmoni e del paesaggio cittadino lungo il fiume che rende famosa la città. Il ritrovo per tutti sarà invece qui:

Caffè del Museo del Lavoro 
(Arbetets Museum - Strykjärnet)

a partire dalle ore 11




Durante la mattinata e il primo pomeriggio chi vorrá potrá dare un'occhiata ad entrambi i "Museo del lavoro" e "Museo della cittá" (aperto fino alle ore 17) che si trovano uno di fronte all'altro con entrata gratuita.

Al piano terra del Museo del Lavoro é presente il Café Strykjärnet mentre per qualcosa di più sostanzioso ci sarà anche il Restaurang Knäppingen presso il Museo della cittá.




Piccola nota: per chi vuole scoprire qualcosa di più su Norrköping e godersi qualche attività "autunnale", al Visualiseringcenter oltre alle mostre gratuite é possibile assistere a degli spettacoli nel sala a cupola a 360 gradi. 

Alle 17 il Visualiseringcenter ed i musei chiudono i battenti e per chi vuole stare in compagnia ci si potrà trasferire in un adiacente Pub o gustare un'ottima pizza italiana.

La festa continua la domenica ! A seconda di quanti saremo, troveremo qualche attività interessante da fare insieme !




Vi aspettiamo numerosi, e per chi non si fosse ancora iscritto, vi invitiamo a farlo (link in alto a destra su questa pagina del blog) e a pubblicizzare l'evento.

*[original article](http://onewaytosweden.blogspot.it/2011/09/blogfesten-data-definitiva.html)*


##Borta bra men hemma bäst
![img](http://3.bp.blogspot.com/-WItZBTqcifM/ToqxG7JW2MI/AAAAAAAAAWQ/PxfPU92aMAY/s1600/file_1_15.jpg)

*[original article](http://onewaytosweden.blogspot.it/2011/10/borta-bra-men-hemma-bast.html)*


##Tiriamo le somme sulla stagione estiva
Eccoci arrivati all'inizio dell'autunno vero. Sembra quasi che l'estate abbia voluto aspettarci per salutarci visto che al nostro ritorno, la settimana scorsa, abbiamo ancora potuto godere di qualche bella giornata con temperature gradevoli appena sotto i 20°C. Ora peró é tempo di cambiare stagione e tirare fuori le giacche dagli armadi.

Le temperature al mattino si aggirano sui 7-8°C e per i prossimi giorni é previsto un ulteriore abbassamento grazie al paio di giornate serene che caratterizzeranno il weekend; aspettiamoci quindi la colonnina del termometro scendere ancora di qualche grado ma per il momento le prime brinate sembrano ancora scongiurate. Al grande nord invece sta giá cadendo la prima neve e guardate qui la situazione stamattina a Kiruna alle 8.30.


Ma allora é tempo di tirare le somme e valutare com'é stata realmente questa estate in Svezia. Si é trattata senz'altro di un'estate piú calda del normale nei mesi di luglio ed agosto e specialmente al nord dove nella localitá di Haparanda si é addirittura raggiunto il nuovo recordo di temperatura massima da 150 anni a questa parte con il valore di 31.4°C. Il record di caldo assoluto per il 2011 va peró a Markusvinsa sempre nel nord con 33.5°C (valori che faranno sorridere piú di qualche nostro lettore... ma questa é la Svezia miei cari...).


Oltre ad essere stata un'estata calda é stata anche ricca di pioggia, non tanto nel numero totale di giorni quanto piú nella quantitá di acqua caduta in alcuni eventi piovosi piuttosto intensi con temporali e forti rovesci. In alcune zone della nostra regione sono caduti un numero di mm di pioggia doppio del normale. Mi ricordo bene il sabato notte del 23 luglio quando alcune zone a Norrköping si sono allagate e la mattina della domenica andando al lavoro ho dovuto fare una lunga deviazione per un sottopasso compeltamente allagato. 

Tanti sono stati anche i fulmini caduti al suolo (pensate che invece la scorsa estate mi ricordo di pochissimi tuoni). Il 7 giugno in Svezia si sono registrati 41.000 fulmini (record dal 2002) e il 27 agosto poco piú di 30.000, numeri del tutto paragonabili a quanto succede normalmente in Italia in estate.

Nel complesso possiamo dire che si é trattata di un'estate piú a carattere mediterraneo che scandinavo... e adesso come sará il prossimo inverno? Riusciremo a tenere testa agli ultimi due inverni molto ricchi di neve? La speranza é quella, anche perchè veder la neve cadere copiosa stando alle finestre della nostra nuova casa con il piccolo Galileo in braccio sará qualcosa di veramente divertente...

![img](http://2.bp.blogspot.com/--8KS9zal2ZE/To6fnAOMPnI/AAAAAAAABXM/DV_F7JNnEEk/s320/201110070826_KirunaWebcam.jpg)

![img](http://3.bp.blogspot.com/-YF-e68wftko/To6fTptXhII/AAAAAAAABXI/m4Z-Zk3ZzAU/s320/Allagamenti.jpg)

*[original article](http://onewaytosweden.blogspot.it/2011/10/tiriamo-le-somme-sulla-stagione-estiva.html)*


##Ohhhh - issa !
Il rientro dalle vacanze ha portato alla pianificazione delle attività ludiche per l'autunno-inverno che ci aspetta. Gabriele, da buon appassionato di sport di racchetta, per il terzo anno consecutivo ha rinnovato l'iscrizione al club di badminton. La sottoscritta, che pur non avrebbe disdegnato continuare ugualmente con il badminton ma non poteva evidentemente lasciare il piccolo Galileo a bordo campo per giocare in coppia con la propria metà, ha optato per un cambiamento radicale. Prima di arrivare ad una decisione, il primo pensiero era stato quello di dedicare tutta la stagione a un itinerario di 5 km di corsa, un po' su e giù, qui intorno a casa. Nonostante il tutto fosse molto attraente in termini di bellezza del paesaggio, vicinanza geografica e costo zero, l'idea è stata presto accantonata al pensiero che le povere vie aeree non sarebbero andate molto d'accordo con un'attività fisica sostenuta a temperature vicine allo zero (o con il meno davanti al numero). Alla fine, dopo vari ragionamenti, la scelta è ricaduta su una paio d'ore a settimana in palestra, in compagnia di Giulia (ottima fonte di motivazione quando la tentazione sarebbe quella di trasformarsi istantaneamente in una soffpotatis alle prime temperature inferiori ai 15 gradi). 

Ebbene: fatta la tessera, abbiamo la possibilità di scegliere tra un numero illimitato di ore alla settimana di ginnastica con pesi, tapis roulant, vogatori, ecc, nonchè un numero illimitato di ore di aerobica, danza, step, ecc (a vari livelli). Insomma, c'è l'imbarazzo della scelta. 

Ci facciamo un primo giro ai pesi, e da brave neofite ci facciamo assegnare per la volta successiva un istruttore che ci ritaglia un programma personalizzato. Ottimo, ora abbiamo da lavorare sodo per i prossimi sei mesi ! Facciamo un altro giro per provare un'attività di gruppo. Mentre aspetto di entrare, do un'occhiata alla lezione precedente, ovvero aerobica intensiva: allenamento supertosto, gente invasatissima e sudatissima... e ad un certo punto l'occhio mi cade su uno dei partecipanti: "senior" direbbero qui... 80 anni ad occhio e croce... dotato di fascetta e completo supertrendy fa le flessioni su due braccia con una gamba sollevata. Poi vengo a sapere che è un affezionato della palestra, si fa almeno due giri del genere alla settimana (leggete qui !). A questo punto mi sento veramente una schiappa e con curiosità e un po' di trepidazione iniziamo la nostra lezione, "aerobica con intensità media", ovvero il corso che sembra vada per la maggiore. Siamo una trentina, uomini e donne di cui una decina a occhio sono over 60. Neanche i "senior" del nostro gruppo perdono colpi, accidenti. 

Uscendo, buttiamo l'occhio in un'altra sala, dov'è in corso un'altra attività. Il nome di questa cosa (skivstång) l'avevo letto sul programma, non capendo bene in cosa consistesse. Con musica pompata a 80 bpm  un'ottantina di persone distese per terra solleva pesi a ritmo. La scena era proprio così:

Oh-issa, oh-issa... senza parole... Mi sa che oltre alla palestra mi servirà anche un corso di autostima.

![img](http://4.bp.blogspot.com/-kGqo8Ifg1k0/TpVMOYMjpzI/AAAAAAAAAWU/TmWyd90gHGA/s320/skivsta%25CC%258Ang.jpg)

*[original article](http://onewaytosweden.blogspot.it/2011/10/ohhhh-issa.html)*


##Rifiuti pericolosi
Domani (prima di partecipare alla Blogfesten qui in cittá) mi libereró di tutti i bidoni di colore vuoti o semivuoti assieme ai vasetti di diluente rimasti dopo la dipintura della casa. In cittá c'é uno specifico Returpunkt (di cui abbiamo giá parlato in precedenza) dove é possibile portare tutti i rifiuti compresi quelli pericolosi.

Ma domani é una giornata speciale perché é una di quelle due giornate all'anno in cui sará possibile lasciare i propri rifiuti pericoli direttamente al personale che a bordo di due camion speciali percorreranno la cittá in lungo e in largo per la raccolta senza per forze di cose dover recarsi al Returpunkt. Visto che il percorso di uno dei due camion inizia proprio dal supermercato vicino a casa nostra ho pensato bene che sarebbe stata una buona idea. Appuntamento domattina quindi dalle 9 alle 9.20 e guai ad essere in ritardo altrimenti bisognerá correre dietro al camion nella sua scaletta giá prefissata in perfetto stile svedese:

![img](http://1.bp.blogspot.com/-uWRsFnUrN2c/TphFaYNVkXI/AAAAAAAABXY/wBLpw1duCpk/s320/Colori.JPG)

*[original article](http://onewaytosweden.blogspot.it/2011/10/rifiuti-pericolosi.html)*


##Il lupo cattivo non c'é piú
Erano mesi che se ne parlava. Ieri pomeriggio la storia ha avuto l'epilogo che le ha fatto guadagnare la prima pagina del giornale della cittá. Il lupo cattivo non c'é piú, é stato ucciso.

Ebbene sí, quello che per mesi aveva terrorizzato diversi proprietari di animali da fattoria nel corso di questa estate da maggio ad ottobre era proprio un lupo adulto che si aggirava indisturbato per i boschi ad est di Norrköping. Per settimane e settimane se ne é parlato e nonostante le scorribande notturne dell'animale che hanno portato in diversi attacchi alla morte di ben 104 tra pecore ed agnelli, fino a fine agosto ne era stata vietata la caccia nonostante le continue proteste dei proprietari degli animali uccisi (pensate che in una sola fattoria il lupo ha ucciso ben 27 pecore in una sola notte, lasciando il proprietario con solo la metá dei suoi animali).

Poi, dopo un lungo dibattito portato avanti anche attraverso alcune assemblee pubbliche, a fine agosto il Naturvårdsverket ha dato il permesso di caccia al lupo a ben 260 cacciatori che si erano nel frattempo registrati. Molti di questi giá facevano i volontari presso alcune fattorie per delle guardie notturne.

E cosí sabato pomeriggio un gruppo di cacciatori ha finalmente messo fine allo spauracchio ed oggi la foto del lupo ucciso primeggia sulla prima pagina del giornale delle cittá mentre sulla versione on-line si scatenano i commenti giá arrivati a quota 200. Per chi é curioso e mastica un po' di svedese ecco tutta la storia tra racconti e fotografie un po' truci del "lupo di Vikbolandet", proprio la localitá dove tra qualche settimana prenderá servizio Silvia con il suo nuovo lavoro!

![img](http://4.bp.blogspot.com/-X90zISLwo-8/TpwllHzD26I/AAAAAAAABXg/zTslbll7EEc/s320/Lupo.jpg)

*[original article](http://onewaytosweden.blogspot.it/2011/10/il-lupo-cattivo-non-ce-piu.html)*


##Come sará il prossimo inverno?
La domanda che piú di qualcuno si fa da queste parti é: ma dopo due inverni come quelli passati (2009-2010 e 2010-2011) cosa ci aspetta la prossima stagione invernale? Ci si puó affidare al detto "non c'é due senza tre"? In realtá le cose non sono cosí semplici e come molti (spero) sapranno la meteorologia o meglio la climatologia é una scienza molto complessa dove i parametri in gioco sono tantissimi e spesso non completamente compressi appieno.

E' ovvio che pensando al prossimo inverno non possiamo pensare di affidarci alle previsioni tradizionali visto che con quelle, se va bene e in certe particolari situazioni, ci si puó spingere al massimo a 10-15 giorni. In questi casi un po' di aiuto puó venire dalla climatologia e dalla statistica. Ma vediamo di spiegarlo in parole semplici.

La climatologia in Europa per cercare di trovare delle correlazioni sostenibili si affida a quella che viene chiamata NAO, Northern Atlantic Oscillation, che non é altro che una misura della differenza di pressione atmosferica tra l'Islanda e le Azzorre. Se questa differenza é piccola l'indice risulta negativo, se la differenza é grande, l'indice diventa positivo. Con una differenza piccola le basse pressioni che si formano in Atlantico si spostano verso est lungo un percorso che le porta sull'Europa centrale evitando quindi la Scandinavia e lasciando quindi aperta la porta per l'arrivo di aria fredda dalla Russia o dall'Artico, quindi se l'indice basso significa inverni freddi sulla Svezia.

Durante il freddo inverno 2009-2010 si é registrato un valore NAO molto negativo, diciamo pure il valore piú basso dagli anni ´50. L'inverno scorso invece é stato per certi versi ancora piú freddo del precedente in alcuni luoghi, ma non dappertutto e l'indice NAO non era cosí basso come l'anno precedente. Purtroppo peró ci sono altri fattori che possono portare ad inverni freddi, come ad esempio forti alte pressioni di blocco che si instaurano nel Nord Atlantico o sulla Scandiavia ne é un esempio.

Purtroppo peró non si possono fare previsioni dell'indice NAO piú lunghe di alcune settimane, quindi non si ha alcun'idea su come potranno essere effettivamente i prossimi mesi.

E la statistica cosa dice? In quante occasioni ci sono stati tre inverni particolarmente freddi uno dietro l'altro? Non molti in effetti. L'ultima volta é stato nel 1985-1987. (Anche in Italia nevicó molto come piú di qualcuno che legge si ricorderá visto che a quel tempo almeno io ero ancora un ragazzino). Per ritrovare la precedente tripletta bisogna risalire al periodo 1940-1942. Ma a credere al detto popolare "non c'é due senza tre" si rischia di cadere nell'assurda spirale che tutti gli inverni da qui all'eterno saranno freddi !

Forse é meglio allora andare a spulciare nelle vecchie serie storiche come ad esempio quella delle temperature misurate a Stoccolma che risale al 1756. Se prendiamo in considerazione gli inverni in cui la temperature media é stata di 2 gradi inferiore al valore medio 1756-2010 troviamo 11 casi in cui si sono avuti due anni di fila con inverni cosí freddi. Di questi undici, 7 sono stati seguiti da un terzo inverno freddo che poi in quattro casi si é rivelato il piú freddo della terna?

Che si fa allora? Ci buttiamo sulla statistica o teniamo e piedi per terra e viviamo alla giornata? Ad ognuno le sue scelte, ce n'é per tutti i gusti, sia per i freddofili/nevofili sia per chi non ama il freddo intenso.

![img](http://1.bp.blogspot.com/-Tcgx0b4bc58/TpQ7jJoFh7I/AAAAAAAABXQ/Fv-F7JmHAi4/s320/NAO.jpg)

*[original article](http://onewaytosweden.blogspot.it/2011/10/come-sara-il-prossimo-inverno.html)*


##Tutto è relativo
Tratto da un articolo di giornale di qualche giorno fa:




Una modella succinta sorride da un cartellone pubblicitario: "Get in shape for all the action you're gonna get" dice il titolo della pubblicità. Ma la catena d'abbigliamento Jack and Jones non vende bikini. In realtà vende abbigliamento da uomo. Secondo le regole della camera di commercio internazionale  la pubblicità dev'essere fatta tenendo in considerazione anche una certa responsabilità sociale.




L'immagine in questione è questa:




L'azienda in questione è appena stata condannata per questo dall'ente pubblico di controllo della pubblicità, con la motivazione che la pubblicità risulta sessualmente discriminatoria. 

Paese che vai, metro di misura che trovi.




![img](http://4.bp.blogspot.com/-90_2jS0ACaw/TqpZXk_8NDI/AAAAAAAAAWc/DwnBV3mXrT0/s320/Reklam.jpg)

*[original article](http://onewaytosweden.blogspot.it/2011/10/tutto-e-relativo.html)*


##Da oggi ho un nuovo lavoro !
Da oggi ho un nuovo lavoro ! No tranquilli... si tratta di un lavoro part-time, che svolgo due-tre giorni alla settimana tra le mura di casa ma che fortunatamente posso portare avanti anche all'aperto per godermi ancora qualche giornata ricca di colori di quest'autunno che fino ad oggi è relativamente più caldo del normale. Di cosa si tratta? Beh... sono in paternità, al 50%.

Questo significa che gli uomini di casa si faranno compagnia ogni lunedì, martedì e il mercoledì delle settimane pari. Oggi è appunto il mio primo giorno di lavoro full-time con il pupo. Ieri i miei colleghi mi hanno salutato scherzando sul fatto che giovedì sarei tornato al lavoro contento e felice... vediamo come andrà. Per il momento mi godo un po' il pupo che sta diventando sempre più divertente e poi Silvia oramai non vedeva l'ora di iniziare con il suo nuovo lavoro, lei sì che ha cambiato. Sono proprio curioso di sentire i suoi racconti questa sera...

*[original article](http://onewaytosweden.blogspot.it/2011/11/da-oggi-ho-un-nuovo-lavoro.html)*


##Il medico di campagna
Bene: lunedì scorso arrivava il mio primo giorno di lavoro nel posto nuovo, un vårdcentral di campagna. Le mie prime tre settimane sono dedicate ad un po' di introduzione, visto che non ho esperienza diretta della medicina di base in Svezia, e visto che questa presenta molte differenze con la sua controparte italiana. Quindi, in questo periodo iniziale non farò ambulatorio. Invece seguirò come un'ombra colleghi medici e tutto il personale (infermieri, fisioterapisti, personale del laboratorio, segretarie, receptionist) per capire come funziona lì. Sì, perchè le conoscenze strettamente mediche sono importanti, ma altrettanto lo è sapere come muoversi, a chi chiedere in caso di bisogno. E serve anche a conoscere meglio le persone con cui si lavorerà e a farsi conoscere, ad instaurare un buon rapporto fin dall'inizio. Quindi, dopo il primo giorno dedicato a questioni amministrative, il secondo giorno si esce: in giro per visite domiciliari con l'auto di servizio in compagnia di una delle infermiere di distretto, nella campagna di Vikbolandet, tra boschetti e strade sterrate (dubito che alcune di queste siano segnate sulle cartine stradali). Il territorio che afferisce al vårdcentral è molto vasto, e per girarlo è necessario avere una buona conoscenza della zona: la persona con cui lavoro è cresciuta da queste parti e conosce le strade come le proprie tasche, mentre il mio orientamento è in tilt dopo un paio di visite. I pazienti sono gentili e accoglienti: alcuni di loro ricevono la visita domiciliare quotidianamente o quasi da parecchi anni e ormai considerano il personale sanitario come "di famiglia". E così faccio la conoscenza della coppia anziana ultraottantenne ancora arzilla, della vecchia signora novantenne che coltiva frutta e verdura nella serra, di pazienti più giovani che vivono nel bosco in deliziose case di legno massiccio... il tutto è decisamente diverso dal tipo di pazienti che si vedono in città !

Insomma, una giornata davvero istruttiva, uno sguardo sulla vita delle persone che vivono qui da decenni ed hanno molto da raccontare, che abitano in case con arredamento d'altri tempi dove si vedono talvolta  esposti premi vinti in occasione di gare sportive degli anni '50 e '60...

Insomma uno sguardo su una Svezia allo stesso tempo attuale e d'altri tempi, e un modo meno impersonale di vivere la medicina: mi piace ! La mia prima settimana lavorativa finiva con mercoledì ma domani mi attendono altre novità: ogni giorno qui è una scoperta. 




Nota tecnica: le visite domiciliari effettuate dal medico sono una rarità qui in Svezia, e la mia presenza in questa occasione aveva uno scopo puramente didattico. Se un paziente sta male, va con le proprie gambe o adeguato mezzo di trasporto al proprio vårdcentral (o alla guardia medica, o al pronto socccorso). Le visite domiciliari sono qui effettuate da un'infermiera specializzata il cui compito è quello di somministrare terapie croniche parenterali, eseguire medicazioni di piaghe croniche, ecc. per pazienti che per età e/o condizioni cliniche non riescono oggettivamente a recarsi da soli in ambulatorio.

*[original article](http://onewaytosweden.blogspot.it/2011/11/il-medico-di-campagna-parte-2.html)*


##Esperienze dentistiche
Io sono un tipo affezionato al dentista, quella poltrona morbida che si inclina, lo specchietto, tutti quei simpatici rumorini da trapani e soci... sì, perché ci sono sempre andato mio malgrado fin da piccolo. Ma quando si lascia il proprio dentista di fiducia in Italia e si approda ad altri lidi c'é sempre un po' di timore all'inizio proprio perché non si sa bene dove sbattere la testa.

Tuttavia la mia esperienza in Svezia devo dire sia stata piú che positiva soprattutto dal punto di vista economico. La prima volta che ebbi bisogno del dentista fu nell'estate del 2009 quando arrivammo in Svezia e quella volta mi rivolsi al servizio dentistico di guardia qui in cittá per una piccola emergenza. Quel giorno scoprii che esistono anche le lastre computerizzate che utilizzano, a sentire i dentisti, una quantitá di raggi-x molto inferiori rispetto alle classiche lastre fotografiche (magari ci sono anche in Italia ma non le avevo mai viste prima). 

Poi feci la scelta del dentista privato per essere seguito piú da vicino, grazie ad incontro fatto in occasione di una festa prima di Natale del 2009 a casa dei nostri amici del B&B. E con il mio dentista di fiducia feci altre scoperte come i rimborsi della Forsäkringkassa per le cure e visite odontoiatriche.

Ultimamente dovró affrontare la prima sostituzione di un piccolo pezzo del mio corpo (non posso dire che i 40 anni mi abbiamo portato fortuna....). Si tratta di un dente che verrá sostituito da un impianto. Quando ho sentito la parola "impianto" mi sono subito cadute le braccia mentre ancora il dentista mi spiegava le possibili soluzioni con tanto di disegni su blocco di carta A4. Conosco il prezzo di questo genere di cure in Italia e si parla di migliaia di euro; per questo nulla faceva sperare bene per le economie del mio portafoglio. Ma poi quando le spiegazioni tecniche sono state corredate dai relativi costi mi sono sentito leggermente meglio... ed ho fatto la scelta migliore. Non mi posso dire sollevato, ma almeno contento di trovarmi in questa situazione proprio qui "in quella che adesso é casa", qui in Svezia.

E' quindi giunto il momento di spiegare come funzionano le cose da queste parti. Esistono delle regole relative ai rimborsi statali che si basano su una base temporale annua, ossia di dodici mesi. A prescindere da queste regole é importante sottolineare che tutti i controlli e tutte le cure per i bambini ed i giovani fino a 20 anni sono GRATUITI (avete letto bene). Mi verrebbe voglia di fare i conti di quante lire i miei poveri genitori hanno dovuto spendere nella mia gioventú!

Poi da quando si superano i 20 anni, si entra a far parte del sistema che prevede due cose in sintesi: un contributo una tantum a perdere ed una protezione verso gli alti costi odontoiatrici. Cosa significa in pratica?

Il contributo una tantum pari a 300kr all'anno (12 mesi) per chi ha dai 20 ai 29 anni, di 150kr per chi ha dai 30 ai 74 anni e di 300kr di nuovo quando si sono superati i 75 anni, puó essere utilizzato in qualsiasi momento per diminuire i costi di un controllo o di una cura e puó essere anche "risparmiato" per essere utilizzato l'anno successivo.

La protezione verso gli alti costi odontoiatrici é nel mio caso una cosa molto ma molto importante quasi impossibile da credere abituati come siamo ai costi "stratosferici" dei dentisti italiani. Fino a 3.000kr (circa 330 euro) si paga tutto. Per i costi compresi tra 3.001 e 15.000kr (fino a circa 1.650 euro) si paga solo il 50% ma attenzione attenzione, oltre le 15.000kr lo stato rimborsa l'85% dei costi. GULP !

Questi costi si riferiscono ad un listino standard approvato dalla Tandvårds och Läkemedelsförmånsverket (ossia l'Agenzia governativa che decide quali medicinali e cure possono essere incluse nel supporto economico statale). Certo che dentista privato puó fare i suoi prezzi che possono essere allineati, piú alti ma anche piú bassi, ma in generale questi non si discostano molto dal listino standard. Gli interessati possono consultarlo qui: http://www.tlv.se/tandvard/referensprislista/.

Inutile sottolineare che il singolo cittadino non deve fare nulla, ossia non deve compilare né spedire moduli particolari ma il dentista é collegato in tempo reale alla FK (Försäkringkassa) e puó controllare in qualsiasi momento il bidrag (ossia la deduzione che spetta). Il mio dentista lo ha fatto direttamente dal computer presente nella saletta quando ancora sedevo sulla poltrona e dallo stesso computer l'infermiera fissava direttamente i nuovi appuntamenti.

Una cosa che ho notato (ma non posso confermare che sia sempre cosí) é che il mio dentista é sempre attento ai costi ai quali andró incontro ed anzi l'ultima volta mi ha anche detto che non mi fará pagare i costi della cura canalare visto che adesso dobbiamo fare un impianto (cosa che inizialmente non era prevista). Dopo due anni e mezzo trovo ancora qualcosa che mi riesce a sorprendere... positivamente...

*[original article](http://onewaytosweden.blogspot.it/2011/11/esperienze-dentistiche.html)*


##Nebbia novembrina
L'alta pressione si sa bene se è accompagnata da venti scarsi porta prima o poi alla formazione di nebbia e non c'è luogo che ne scampi... così in questi giorni durante i quali l'alta pressione regna sovrana su tutta la Scandinavia qui da noi, grazie anche alla vicinanza del mare, si formano delle belle nebbie che in alcune giornate sono risultate piuttosto persistenti facendomi ritornare con i ricordi alle nebbie padane.

Stamattina per di più le temperature minime hanno iniziato a portarsi verso valori più consoni al periodo toccando i primi valori negativi della stagione. Così mentre mamma Silvia sgambettava in palestra, io e il pupo abbiamo pensato bene di avventurarci in una bella passeggiata in campagna accompagnati anche dalla nuova macchina fotografica (la vecchia digitale purtroppo dopo un onorato servizio di 7 anni e mezzo è passata a miglior vita). Bastano cinque minuti di orologio e le case presto scompaiono alla vista e ci si può inoltrare nelle tante stradine sterrate che percorrono la campagna circostante. Nei dintorni ci sono tanti appezzamenti di terreno recintati con i cavalli e sembra che a Galileo non dispiaccia affatto fermarsi per studiarli da vicino e osservarli mentre brucano l'erba ancora verde. La nebbia e le temperature appena sotto lo zero hanno fatto il resto donando alla campagna un che di spettrale ma regalando anche qualche interessante scatto fotografico.

Dopo un'ora e mezza di girovagamenti i due uomini hanno pensato bene di far ritorno a casa dove ci siamo lasciati coccolare dal tepore dei 21C interni sdraiandoci entrambi sul tappetone dei giochi di Galileo. A volte anche le giornate che apparentemente possono sembrare brutte, se si riesce a vincere la voglia di rimanere tappati in casa, possono regalare sempre qualche piacevole sorpresa... e poi è tutta salute (checché ne dicano le nonne italiche).










![img](http://1.bp.blogspot.com/-qwQM1Xhv2aY/Tr5y5F3m66I/AAAAAAAABY0/owvWEVruVMc/s320/20111111a.jpg)

![img](http://1.bp.blogspot.com/-l6EtF7wrvCw/Tr5y3GQHssI/AAAAAAAABYU/-x5b35Cfd_I/s320/20111111e.jpg)

![img](http://1.bp.blogspot.com/-nKcsuKQfq_A/Tr5y3hgd5uI/AAAAAAAABYY/HZzFr7pgZnE/s320/20111111d.jpg)

![img](http://1.bp.blogspot.com/-XBXksjcniLc/Tr5y4qOG38I/AAAAAAAABYo/2c-XuxUdZOE/s320/20111111b.jpg)

![img](http://3.bp.blogspot.com/-L19X1BkW1CA/Tr5y4J2dh7I/AAAAAAAABYg/yUqKooKfS-o/s320/20111111c.jpg)

*[original article](http://onewaytosweden.blogspot.it/2011/11/nebbia-novembrina.html)*


##Östergötaitalienare
La Blogfesten quest'anno si è svolta a Norrköping ed eravamo quasi una ventina di cui tre "gruppetti" intervenuti dall'Italia. C'è da dire che la festa vuoi per impegni dell'ultimo minuto, vuoi per malattie o vuoi perché questa volta ci si è spostati da Stoccolma, ha visto un'ottima partecipazione dalla nostra regione e dall'Italia ma praticamente nulla dalla capitale.  







Tra quelli che hanno preso l'aereo per arrivare fin qui, due famigliole erano già assidue frequentatrici di Blogfesten ed un ragazzo arrivato dalla provincia di Torino vi era già stato in Svezia in vacanza. Qualche giorno fa proprio lui mi ha mandato una mail segnalandomi un bell'articolo corredato da tantissime fotografie scritto in occasione della sua visita al Flygvapenmuseum di Linköping a due passi da Norrköping. Si tratta di un museo dell'aviazione consigliato da noi al nostro amico appassionato del mondo degli aerei, museo che ha vinto tra l'altro nel 2011 il premio come migliore museo svedese dell'anno. La descrizione del museo è veramente bella e fa venire voglia di ritornare a visitarlo, magari chissà con la prossima tornata di ospiti che avremo a casa per Natale... intanto consiglio  l'articolo di Ricardo Baldassarre.    

Ad ogni modo gli intervenuti alla Blogfesten si sono trovati talmente bene in quella bella giornata di ottobre che hanno deciso di ripetere una simile esperienza dedicandola agli italiani dell'Ostrogozia, ossia agli "Östergötaitalienare" gli italiani che abitano nell'Östergötland, la nostra regione.







Così dopo un giro di mail abbiamo fissato l'appuntamento a domenica 20 novembre a Linköping, anzi precisamente a Ljungsbro, un piccolo paesino in riva allo Göta kanal dove tra l'altro ha sede il famoso produttore svedese di cioccolato Kloetta; il tutto grazie alla disponibilità di Vitaliano (un simpatico professore di italiano arrivato in Svezia da Roma molto molto prima di noi...) che ha trovato un locale in grado di contenere le 20-25 persone che interverranno.

P.S. nota del 18 novembre. La foto della Blogfesten é finita anche sul Corriere.it nella rubrica Italians.

![img](http://1.bp.blogspot.com/-tVu1MNDxgc8/TsJomV6yGyI/AAAAAAAABZM/ypPjeDkQU3A/s320/Blogfesten2011.jpg)

![img](http://1.bp.blogspot.com/-7fHFu0YVynM/TsJn9KwEdOI/AAAAAAAABY8/hy6USRH1Xsg/s320/o%25CC%2588stergo%25CC%2588tland.gif)

*[original article](http://onewaytosweden.blogspot.it/2011/11/ostergotaitalienare.html)*


##Natale con la neve: si o no?
Ma quando arriverá la neve quest'anno? I primi due inverni che abbiamo trascorso in Svezia c'é da dire sono stati piuttosto speciali, il primo con un sacco di neve e con temperature che sono rimaste sotto le zero per tre mesi di fila toccando la minima di -27°C, il secondo con la prima nevicata all'inizio di novembre e l'ultima a maggio... tutti ci chiediamo quindi cosa ci riserverá il futuro. 

In effetti a dare un'occhiata ai dati del passato sembra proprio che gli ultimi due inverni siano stati decisamente "anormali", uno vuoi per la quantitá di neve e l'altro per i tempi in cui é arrivata. La carta qui sotto realizzata dal SMHI e che rappresenza il primo giorno in cui nevica calcolato sui dati del periodo 1961-1990 (cliccare sull'immagine per ingrandire la mappa) fa ben capire come in un'annata normale la prima neve non arriva prima di metá dicembre al sud, verso fine novembre qui da noi e a Stoccolma, mentre la "dama bianca" cade giá ad inizio ottobre nel Norrland. Quest'anno a guardare le mappe meteorologiche di previsione per novembre ormai sembra che non ci siano speranze e la tendenza é a chiudere con temperature sopra la media e quindi con una fine d'autunno piú calda del normale.




Ma Natale sará bianco oppure no? Difficile se non impossibile dirlo ora, ma la statistica ci aiuta con un'altra mappa realizzata con i dati dal 1961 al 1980 che rappresenta la frequenza di Natali bianchi ossia la probabilitá che la neve sia giá presente al suolo. Risultato: uno su cinque é bianco al sud, uno su due qui da noi e a Stoccolma, quasi tutti al nord. 










Focalizzando l'attenzione invece sulle ultime annate diciamo pure dal 2004 in poi si riscontra che le temperature medie di dicembre sono state sotto lo zero nella parte centro-meridionale della Svezia (da Stoccoolma in giú) solo nelle annate 2005, 2009 e 2010, con il dicembre piú caldo il 2006. Per fortuna Natale arriva il 25 dicembre, e quindi verso la fine del mese... tuttavia nel 2005, 2007 e 2008 perfino a gennaio le temperature medie sono rimaste sopra lo zero. Vedremo come andrá a finire...

![img](http://1.bp.blogspot.com/-8I5C6K2xSCE/TsYsSrFydwI/AAAAAAAABZU/FLdR-TBtwfA/s320/Primogiornoconlaneve.png)

![img](http://1.bp.blogspot.com/-SYi6u6HoD_E/TsYtk_fTn8I/AAAAAAAABZc/KYe4_3z9VHk/s320/FrequenzaNataliBianchi.png)

*[original article](http://onewaytosweden.blogspot.it/2011/11/natale-con-la-neve-si-o-no.html)*


##Un pomeriggio italiano
Eravamo in trendadue... dalla bimba di cinque mesi di ad una simpatica coppia ormai dotata di bisnipoti, proprio un bel gruppo gli Östergötaitalienare, gli italiani di Ostrogozia! A sentire Vitaliano, il capostipite del gruppo, sono passati un po' di anni dall'ultima volta che un gruppo di italiani si ritrova a Linköping. E sì perché 50 anni fa c'era l'associazione italiani di Linköping, un folto gruppo di immigrati arrivati a partire dalla fine degli anni '40 grazie ad un accordo tra il governo italiano e quelle svedese stipulato nel 1947 al fine di far arrivare manodopera italiana. Tale accordo portò un flusso di circa 500 lavoratori all'anno fino agli anni '60 cosicché nel 1973 gli italiani residenti erano circa 6.800 che poi si ridussero, ridotti a meno di 4.800 nel 1980 e a 4.000 nel 1990.




La giornata di domenica è stata un regalo per tutti. Ma soprattutto un regalo per tutti noi "quelli più giovani", grazie al nostro amico dal nome italianissimo, che con un romantico tuffo nei ricordi vecchi di quaranta-cinquanta anni ci ha donato uno scorcio di una bellissima storia di immigrazione in Svezia "per amore". E sì perché la bionda e giovane svedese Anita che sorrideva dalle diapositive ingiallite del 1959 sullo sfondo del Colosseo, aveva trafitto il cuore del conquistatore romano... un sorprendente viaggio tra la Roma e la Stoccolma di fine anni '50 che ha fatto emozionare tutti, giovani e meno giovani.



Stoccolma 1959, fotografie di Vitaliano Corvo




Per il resto è stata la solita "grande abbuffata" all'italiana dove per un pomeriggio intero la Svezia è stata lasciata fuori dalla porta. Melanzane alla parmigiana, lasagne ai funghi, torte salate, una mega spaghettata al pomodoro, dolci e dolcetti di ogni tipo, birra, vino e spumante.

E noi, come quasi tutti gli altri amici che sedevano alla grande tavolata siamo i nuovi immigrati, giovani istruiti che hanno lasciato il proprio paese per motivi diversi ma che ci accomunano nel fine ultimo; chi per una formazione universitaria o post universitaria, chi per i propri figli, chi per il lavoro, chi per la propria vita. Quella degli anni duemila non sarà certa un'immigrazione di massa, ma chissà che Wikipedia alla parola "Italo-svedesi" tra qualche anno non parli anche di noi... nel frattempo "skål" !




Per una cronaca più dettagliata suggerisco anche il racconto di Marco.

![img](http://2.bp.blogspot.com/-JpJgavkumXY/TsqPl2hoc5I/AAAAAAAABZk/TutBMDrqVUI/s320/20111121a.jpg)

![img](http://2.bp.blogspot.com/-cdYVfAmfyBc/TsumZ2BhyUI/AAAAAAAABZ0/gMMESebQjBM/s320/stoccolma+ag+-59.jpg)

![img](http://4.bp.blogspot.com/-7FhfTXu16D0/TsumaC-857I/AAAAAAAABZ4/iEWj_D8UjeA/s320/Stockholm-59+03.jpg)

![img](http://4.bp.blogspot.com/-HE7fRDvtN5w/TsqPv7OPI6I/AAAAAAAABZs/DmQy5ym4aoo/s320/20111121b.jpg)

*[original article](http://onewaytosweden.blogspot.it/2011/11/un-pomeriggio-italiano.html)*


##Ultimi preparativi per il viaggio di fine anno
Ormai il conto alla rovescia sta per iniziare siamo ai -30 giorni alla partenza. Per dove? Ma per Kiruna ed Abisko ovviamente per festeggiare la fine dell'anno e l'inizio del 2012, magari sotto una splendida aurora boreale! E sì perché uno degli obiettivi del nostro viaggio è quello di riuscire ad ammirare lo spettacolo delle Northern Lights oltre ovviamente a vivere il vero inverno artico.

Se l'anno scorso eravamo in diciasette e già ci sembrava un numero veramente importante, quest'anno saremo in venti più due bimbi piccoli di meno di un anno (Galileo e la cuginetta). Sarà un vero spasso e speriamo che arrivi anche la neve in abbondanza. Per il momento qui al "sud" della Svezia non se ne parla (in modo serio) almeno fino a metà dicembre, mentre al nord per fortuna la prima neve è già caduta e speriamo che continui sul trend delle temperature negative almeno lassù.

Ecco un'immagine di qualche minuto fa da Jukkasjärvi dove hanno già iniziato da qualche settimana a costruire l'Ice Hotel 2011-12.

Anche noi avremo modo di visitare questo incredibile hotel con le sua stanze trasformate in opere d'arte da artisti che arrivano ogni anno da tutto il mondo; nel viaggio ci saranno anche altre mete come la miniera di Kiruna (la più grande miniera di ferro d'Europa), l'Abisko Sky Station, il centro di ricerche in Fisica dello Spazio di Kiruna ed un simpatico museo dedicato alle renne e ai Sami.

A proposito, ieri abbiamo ricevuto una disdetta e così si sono liberati due posti. Se c'è qualcuno che vuole aggiungersi alla comitiva in partenza il 27 dicembre da Stoccolma per il grande nord (rientro previsto il 1° gennaio) ci scriva una mail al più presto.

![img](http://3.bp.blogspot.com/-MjjyPkBJZns/TtDtRK9fOlI/AAAAAAAABaE/fNhR2sDx8Cc/s320/20111126_Jukkasja%25CC%2588rvi.jpg)

*[original article](http://onewaytosweden.blogspot.it/2011/11/ultimi-preparativi-per-il-viaggio-di.html)*


##Pepparkakshus
La settimana scorsa con l'arrivo del periodo di Avvento ci siamo dedicati alla preparazione degli addobbi natalizi in casa. Ma oltre a quelli, di cui magari in un prossimo post metterò qualche fotografia, ci siamo cimentati in quella che a prima vista sembrava qualcosa di una banalità realizzativa imbarazzante, ma che poi nella realtà dei fatti ci ha messo alla prova. Di cosa sto parlando? Della "Pepparkakshus", la casetta di biscotto allo zenzero.

Noi l'avevamo comprata per qualche corona in occasione della nostra ultima visita all'Ikea (per l'acquisto dei famosi cancelletti per bimbi da installare alla sommità e alla base della scala che va al piano di sopra, di una specchio e di qualche cornice per quadri). Si tratta di una scatola dove all'interno ci sono i pezzi già stampati della casa: due falde del tetto, le quattro facciate e i pezzi del camino. 

Per mettere in piedi la casa serve fondamentalmente una sola cosa: il caramello (da preparare con semplice zucchero). Ma per completare la casa con gli addobbi sono necessari degli "smarties" di cioccolato e la pasta decorativa colorata in tubetto.

Il primo problema è arrivato all'apertura della scatola visto che alcune strutture della casa presentavano delle fratture. Quindi prima abbiamo dovuto provvedere a saldare le fratture di tetto e pareti e poi con tanta pazienza e qualche scottatura abbiamo messo in piedi la casetta. Al caramello avanzato poi abbiamo aggiunto delle noci spezzettate e confezionato un dolcetto extra.

Una volta messa sulle fondamenta la casa siamo passati alla sistemazione del camino e poi Silvia ha dato vita alle decorazioni di tetto e pareti. Infine il sottoscritto si è occupato della sistemazione delle "tegole" a forma di smarties.

Giudicate voi il risultato. La casetta ha fatto bella mostra di sé per qualche giorno, poi pezzo per pezzo è stata smontata e mangiata... molto gustosa devo dire.

![img](http://4.bp.blogspot.com/-IUD-WABSFc4/TtyD7I2ufEI/AAAAAAAABa0/v03-UKKwht4/s320/20111205_0.jpg)

![img](http://2.bp.blogspot.com/-OhnmSGAk5eA/TtyEA-_1n8I/AAAAAAAABa8/UbRRwmP8piI/s320/20111205_2.jpg)

![img](http://4.bp.blogspot.com/-W4FPwe597vc/TtyDuwhOC2I/AAAAAAAABaM/S63hcqkscF4/s320/20111205_3.jpg)

*[original article](http://onewaytosweden.blogspot.it/2011/12/pepparkakshus.html)*


##Finalmente arriva
Ci siamo finalmente, eccoci arrivati alla prima nevicata seria della stagione. Per dire la veritá una veloce spruzzata di neve era giá arrivata nei giorni scorsi tanto da imbiancare leggermente i tetti ed i prati. Spruzzata che con il sole di questi ultimi due giorni in qualche posto é giá scomparsa ma che nella zona dove abitiamo noi, grazie al boschetto che fa da schermo verso sud, é rimasta praticamente intantta. Cosí abbiamo anche scoperto di abitare in un micro-clima locale dove la neve difficilmente si scioglierá al suolo almeno per il prossimo mese, ossia finché il sole non fará la sua ricomparsa al di sopra del boschetto... 

Ma torniamo alle ultime notizie. La prossima bassa pressione che si sta avvicinando alla Scandinavia proveniente dalla Scozia ci regalerá stanotte una bella nevicata, nulla di trascendentale si intende, ma ci si aspetta una decina di centimetri qui nell'Östergötland. Inizio previsto delle operazioni: mezzanotte piú o meno. Questo significa una sola cosa: domattina si spala per uscire dal garage! Finalmente potró sfoggiare la pala da neve acquistata prudentemente all'inizio dell'autunno. Infatti i colleghi a cui a pranzo ho detto "no io non spalo... jag kör på... ", hanno storto il naso. Sembra infatti essere quasi un rito quello dello spalare la neve per avere un bel vialetto pulito pulito. Vedremo come andrá a finire.




![img](http://3.bp.blogspot.com/-o3K2P5K-S7E/TuC8TvDdC2I/AAAAAAAABbE/-cYTQk9lER4/s320/pala.jpg)

*[original article](http://onewaytosweden.blogspot.it/2011/12/finalmente-arriva.html)*


##Sankta Lucia - versione rivista e corretta
Quest'anno la festa natalizia del mio nuovo posto di lavoro è stata accorpata a quella di altri due ambulatori di medicina di base situati poco fuori città. Ritrovo in un ampio locale in città per ascoltare una presentazione sulla medicina di base, e poi via verso un ristorante del centro per il tradizionale Julbord, ovvero il buffet di cibi tipici natalizi svedesi. Scopo della serata: non solo festeggiare il Natale in compagnia con del buon cibo, ma anche socializzare con altri colleghi che lavorano altrove, e divertirsi assieme. 

Nell'invito alla serata comune era anche inclusa la richiesta - per ognuno dei tre posti di lavoro - di organizzare "qualcosa", a scelta libera, per intrattenere gli altri. Da parte nostra, dopo vari pensamenti e ripensamenti (e dicussione a riguardo inclusa nell'ordine del giorno di una riunione tra colleghi - quanto sono pianificatori questi svedesi !) la decisione è caduta su un Luciatåg. Ovvero: sei canzoni tipiche natalizie (a partire ovviamente da Santa Lucia, testo svedese e italiano) in abito tipico (camicia da notte bianca lunga fino ai piedi), candele in mano per le ragazze e stelle sorrette da bastoncini per i ragazzi. 

Ma cosa fare per dare un taglio scherzoso e "medico" al tutto ? Ecco comparire strumenti musicali inusuali: un misuratore di volumi polmonari, un martelletto per riflessi, un rettoscopio...

Dopo varie prove (ma quanto la prendono sul serio questi svedesi...) il risultato: una performance a tre voci esilarante e molto apprezzata ! Devo dire che vedere i miei colleghi ultracinquantenni con la camicia da notte cantare con incredibile convinzione con la stella in una mano, il rettoscopio nell'altra e il cappello a punta da stjärngosse non aveva prezzo...

*[original article](http://onewaytosweden.blogspot.it/2011/12/sankta-lucia-versione-rivista-e.html)*


##Kalle Anka a Julafton
Capita sempre piú spesso che, quando ci si incontra con gli amici svedesi o di altre nazionalitá con  bambini piccoli al seguito, si parli anche di argomenti quali ad esempio le letture per i piccoli.

Tutti siamo cresciuti (almeno io e penso tutti quelli della mia generazione) con il mitico "Topolino" e con tutti i personaggi che costellavano le varie puntate settimanali.




E´ stato quindi molto divertente scoprire come i vari personaggi di della Disney vengono chiamati nelle varie lingue, in particolare confrontare i nomi in svedese, italiano ed inglese.

Per chi fosse curioso ecco una rapida carrellata (italiano - svedese - inglese):




Paperino - Kalle Anka - Donald Duck

Paperina - Kajsa Anka - Daisy Duck

Qui, Quo e Qua - Knatte, Fnatte och Tjatte - Huey, Dewey and Louie

Paperon de' Paperoni / Zio Paperone - Joakim von Anka / Farbror Joakim - Scrooge McDuck / Uncle Scrooge

Nonna Papera - Farmor Anka - Grandma Duck

Nonna Papera - Farmor Anka - Grandma Duck

Topolino - Musse Pigg - Mickey Mouse

Topolino - Musse Pigg - Mickey Mouse

Topolina - Mimmi Pigg - Minnie Mouse

Topolina - Mimmi Pigg - Minnie Mouse

Gastone Paperone - Alexander Lukas - Gladstone Gander

Gastone Paperone - Alexander Lukas - Gladstone Gander

Pippo - Långben

Pippo - Långben

Amelia - Magica de Hex

Archimede Pitagorico - Oppfinnar-Jocke

Cip e Ciop - Piff och Puff

Rockerduck - Pontus von Pluring




Qual'è il vostro nome preferito in svedese? A me piace Farbror Joakim... 




Comunque l'appuntamento per tutti è per il giorno di Julafton (la vigilia di Natale) quando come da tradizione che si ripete puntualmente ogni anno dal 1959 tutte le famiglie svedesi guardano Kalle Anka alla TV trasmesso dalla SVT alle ore 15.




Con l'ultimo pallet arrivato in Svezia sono arrivati anche Biancaneve e i sette nani con cui giocavo io quando ero piccolo. Pensate che hanno 40 anni e sono ancora in ottimo stato ed adesso Galileo può giocare con gli stessi simpatici personaggi con i quali il suo papà ha trascorso molto tempo.







Ma lo sapete come si chiamano i sette nani in svedese? Spero che tutti si ricordino almeno i nomi in italiano... vabbè ecco qui un ripassino per tutti.




Biancaneve - Snövit

I sette nani - De Sju Dvärgarna

Cucciolo - Toker

Mammolo - Blyger

Gongolo - Glader

Brontolo - Butter

Dotto - Kloker

Pisolo - Trötter

Eolo - Prosit

![img](http://3.bp.blogspot.com/-z4RXjJ6mr9E/Tu4EOrO0FGI/AAAAAAAABbM/kpC3obrKf40/s320/Topolino_1308.jpg)

![img](http://2.bp.blogspot.com/-X43KaT_bz8k/Tu742YzVfcI/AAAAAAAABbU/vfp9fMH7hJo/s320/nani.jpg)

*[original article](http://onewaytosweden.blogspot.it/2011/12/kalle-anka-julafton.html)*


##Buon Natale - God Jul
Eccoci qui, ormai mancano solo un paio di giorni al giorno clou dell'anno, il nostro terzo Natale in terra scandinava. Durante i primi due Natali siamo stati "sommersi" dalla neve, mentre in questa terza occasione ha fatto giusto in tempo ad arrivare con una piccola spruzzata tale da imbiancare i giardini ed i prati. Ma probabilmente non durerá a lungo... per il giorno di Natale sono previsti +5C di massima che il 26 diventeranno forse +8/+10C... roba da maglioncino leggero !

Per consolarci con un po' di freddo, dopo Natale partiremo per Kiruna dove ci attendono per fortuna temperature piú consone alla stagione tra i -5C e i -15C.

Nel frattempo per rendere ancor piú caldo questo Natale, abbiamo pensato bene di stringerci tutti ad un unico tavolo e festeggiare cosí assieme ad altre famigliole italiane di Norrköping e Linköping questa bella giornata. Tra gli ultimi arrivati e gli arrivi di vecchia data, saremo quasi in venti adulti piú bambini al seguito. Per l'occasione ho noleggiato l'intera sala ristorante del Servizio Meteorologico Nazionale, l'SMHI, ente presso il quale lavoro. Quando alla portineria mi hanno detto che il prezzo era di 200kr mi é salito un colpo al cuore pensando fosse la somma per cranio, ma poi quando mi hanno spiegato che era la cifra complessiva, non ho creduto alle mie orecchie. Per di piú mi verrá direttamente detratta dallo stipendio, bella comoditá...

Poi non é rimasto altro che confezionare un ricco menú rigorosamente italiano nel quale ogni famiglia contribuirá con le proprie specialitá. 




E cosí mentre gli esperti del gruppo passavano al Systembolaget a fare razzia di vini (italiani) altri si davano alla ricerca dei desiderati Panettone e Pandoro, pagati quasi a peso d'oro purtroppo... ma si sa... Natale arriva una volta all'anno...

E nell'attesa, a voi tutti, tanti tanti auguri di Buon Natale o, come si dice da queste parti, God Jul !






![img](http://4.bp.blogspot.com/-joW-XuXmY5M/TvS5ck2EFPI/AAAAAAAABbs/I32ve8R5SS8/s320/MenuNatale.jpg)

![img](http://1.bp.blogspot.com/-2iWvsu8TzFo/TvS5IDz5J9I/AAAAAAAABbg/tX7HvA-UTvU/s320/Natale2012.jpg)

*[original article](http://onewaytosweden.blogspot.it/2011/12/buon-natale-gud-jul.html)*


##Alla ricerca della Dama sfuggente, l'aurora boreale
Eccoci nuovamente a casa nella calda "Svezia del sud" dopo un'incredibile esperienza artica tra Kiruna ed Abisko. La seconda edizione del viaggio "Northern Lights a caccia di Aurore Boreali" è riuscita perfettamente e tutti i venti partecipanti sono rientrati in patria con lo zaino pieno di splendidi ricordi ed emozioni di avventure ancora fresche.

Anche nel grande nord quest'inverno sembra essere piuttosto mite ed infatti le temperature che abbiamo trovato non sono mai state troppo rigide, diciamo tra i -5C e i -15C con una sola punta a -25C per coloro che hanno effettuato l'escursione in motoslitta. Proprio le escursioni sono state il valore aggiunto di questa seconda edizione. Chi si è divertito con la slitta trainata dai cani ha imparato anche a mettere lo speciale guinzaglio ai cani ed ad attaccarli correttamente alla slitta. Coloro che invece hanno scelto l'avventura con le ciaspole hanno girovagato con le racchetta da neve nel parco nazionale di Abisko scaldandosi con una bevanda calda davanti ad un fuoco accesso dopo aver raccolto legnetti... quelli che invece hanno inforcato le motoslitte hanno potuto inoltrarsi per oltre trenta chilometri nel parco nazionale risalendo ai bordi del fiume e ammirando paesaggi mozzafiato. Ma forse coloro che si ricorderanno di più della loro escursioni sono gli avventurosi che sono scesi nelle grotte, strisciando e sgusciando nei cunicoli vincendo la paura del buio e la claustrofobia. Emozioni forti in tutti i casi... una doccia bollente o una sauna a fine giornata donavano il giusto relax in attesa di quello che tutti aspettavamo ansiosi.







Ma lei, la Tricky Lady, la Dama Sfuggente, tale è stata fino alla sera del trenta dicembre. Poi proprio quella sera, le nuvole si sono diradate e le stelle hanno fatto la loro comparsa in cielo. Giusto il tempo di cenare e poi piano piano un arco luminoso ha iniziato a materializzarsi lungo tutta la volta stellata, da nord a sud, fino a crescere in intensità e lasciare tutti ammirati. Ma era solo l'inizio di quella che poi si è rilevata una vera e propria danza cosmica, quando verso mezzanotte la Dama Sfuggente si è manifestata in tutto la sua bellezza. Volute luminose, spirali avvolgenti, tende colorate di verde che sembrano scendere sempre più verso le nostre teste, cinque minuti di pura adrenalina...






E poi di nuovo quasi all'una di notte un manipolo di indomiti ancora una volta si lascia conquistare dalla Tricky Lady che, con un'altra manifestazione forse meno intensa ma non meno spettacolare per sviluppo e colori, dona loro le ultime emozioni di una pazza notte.

Il ritorno a Kiruna è non meno speciale dell'andata. Infatti ogni volta che si percorrono i cento chilometri che separano la civiltà della città mineraria di Kiruna dal nulla di Abisko, le condizioni sono sempre diverse e non è mai una passeggiata... ma è proprio questo che ci spinge a ripercorrere, anno dopo anno, questa parte di Lapponia, lontana da tutto e da tutti: la ricerca di emozioni speciali, il contatto con una natura ancor poco influenzata dall'uomo, il sapere di vivere un viaggio unico nel suo genere accanto a compagni d'avventura che presto diventano nuovi amici.







A quando la prossima spedizione? Sicuramente il prossimo anno, ad inizio 2013, ma chi fosse interessato ad effettuare il viaggio prima in completa autonomia può scriverci e noi gli organizzeremo il tutto secondo le proprie esigenze.

![img](http://3.bp.blogspot.com/-aKBtM6G1C6A/TwNHhxbjuPI/AAAAAAAABcY/eJf3S7TXnAU/s320/Cani.jpg)

![img](http://4.bp.blogspot.com/-5C1f_wvMmLY/TwRq98BPuWI/AAAAAAAABck/DSIUavvK76I/s320/IMG_0543.jpg)

![img](http://3.bp.blogspot.com/-gQFqCSZ4lSY/TwNHNBNSAII/AAAAAAAABcM/cbl0eKcupNw/s320/Jukkasja%25CC%2588rvi.jpg)

*[original article](http://onewaytosweden.blogspot.it/2012/01/alla-ricerca-della-dama-sfuggente.html)*


##Considerazioni mediche - parte prima
Dopo la meravigliosa avventura delle Northern Lights, il nuovo anno ha portato alla sottoscritta una bella tonsillite giusto per passare in relax il week-end lungo della Befana. Beh, ogni tanto si deve pure fare la parte del paziente, e questi 2-3 giorni tra letto e divano a mo' di bradipo mi hanno dato modo di riflettere su un po' di cose. Forse ne verrà fuori un post un po' sconnesso, e con molta probabilità attirerà le ire di qualcuno, ma tant'è.

Riflettevo un po' sui malanni di stagione, raffreddori e influenza. Che notoriamente sono causati da virus trasmessi da persona a persona, e se ne vanno da soli portando solo un po' di pazienza... 

Cosa abbastanza divertente, sembra che in Italia esista anche un'altra causa di raffreddore e influenza, del tutto sconosciuta al popolo svedese (e probabilmente anche al Resto del Mondo): il "colpo d'aria". Non solo un po' di tempo fa avevo letto un articolo piuttosto divertente a riguardo che trovate qui, e che supporta la mia teoria, ma posso anche confermare che tra i moltissimi pazienti raffreddati/influenzati che ho visto in Svezia per lavoro, nessuno ha mai fatto dato la colpa al famigerato "colpo d'aria" come causa dei propri mali, mentre tutti i conoscenti/amici/parenti raffreddati in Italia ne erano stati funestamente colpiti almeno una volta. Mah. 

La seconda riflessione è sull'uso degli antibiotici in Italia. Hai la bronchite ? Vai con l'antibiotico. Un raffreddore con mal di gola che non passa da 5 giorni ? Giù di antibiotico. Bambini inclusi. E che sia possibilmente l'antibiotico più nuovo, più efficace, più potente. Non so se gli italiani si ammalino più frequentemente di infezioni batteriche (per intenderci, quelle che l'antibiotico lo richiedono davvero), ma di certo consumano molti più antibiotici dei vichinghi. Molti anni fa mi ero presa una tonsillite (sì ancora quella) e mi era stato prescritto un antibiotico di ultimissima generazione, appena uscito sul mercato: la tonsillite naturalmente mi passò, ma era veramente necessario ? Ovvero, perchè non risparmiarsi le armi pesanti per le infezioni che veramente lo richiedono ? Non c'è da stupirsi poi che l'Italia sia uno dei Paesi europei con i più grossi problemi di infezioni da batteri multiresistenti...




E non si tratta solo di antibiotici. Qui l'uso dei farmaci in generale è molto limitato, segue linee guida stringenti e i farmaci da banco sono molto limitati. In Italia è una giungla: pillole contro ogni disturbo possibile e immaginabile (disturbi intestinali in cima alla lista: ma gli italiani ne soffrono davvero di più ?), vitamine/integratori/fermenti lattici,  e chi più ne ha più ne metta...

La terza riflessione è sulla facilità con cui in Italia ci si possono procurare i farmaci (antibiotici, ma anche molte altre cose che dovrebbero essere coperte da ricetta) - se si conosce il farmacista (ovviamente non sono tutti così condiscendenti, per fortuna, ma buona parte sì), o anche se non lo si conosce (più raramente, ma è capitato anche alla sottoscritta che all'epoca non era aveva ancora finito l'università). Per gli antibiotici, ma vale anche per altri preparati, la parola magica è "me l'hanno prescritto varie volte in passato": si paga di più ma si ha quello che si vuole, senza dover fare il giro dal medico (tanto, a che serve ? C'è tutto su internet e per fare una diagnosi di sinusite che ci vuole ? E poi dal medico c'è la coda...). 

Ancora: le visite domiciliari. Qui sono una rarità riservata a casi veramente gravi (leggi: ultra-anziani che non possono spostarsi in nessun modo). Ma in Italia: hai il mal di gola e la febbre a 38°C? Visita domiciliare ! E ci mancherebbe! D'altra parte è impensabile prendere un po' di paracetamolo e andare in ambulatorio a farsi vedere: si potrebbe prendere un ulteriore colpo d'aria e peggiorare la situazione, poi sì che ci vuole di sicuro l'antibiotico per poter guarire, e poi le vitamine e i fermenti lattici per riprendersi dalla cura antibiotica...

![img](http://4.bp.blogspot.com/-31ArH54yY_I/Tw9KJQmgqMI/AAAAAAAAAWk/zkZSjb1MXDQ/s320/malato.jpg)

*[original article](http://onewaytosweden.blogspot.it/2012/01/considerazioni-mediche-parte-prima.html)*


##Parcheggio burlone ?
Vabbè che la mattina è buio quando si va al lavoro, ma un parcheggio del genere non si era mai visto... :)

![img](http://4.bp.blogspot.com/-v1_d3oOMM4c/TxvSPJfUX1I/AAAAAAAAAWs/hjCKfhcCUEc/s320/image003.jpg)

*[original article](http://onewaytosweden.blogspot.it/2012/01/parcheggio-burlone.html)*


##Considerazioni mediche - parte seconda
Questo post tratterà della medicina generale: qualche considerazione, lungi dal voler essere esaustivo. Non è (so che qualcuno lo penserà o scriverà) un post contro la medicina generale italiana, che di per sé essendo molto disomogenea per qualità e organizzazione, ha dei lati buoni e meno buoni. E' semplicemente una riflessione sull'organizzazione del sistema, sull'impiego razionale delle competenze, sulla limitazione degli sprechi e dei costi - per il sistema sanitario e per il cittadino.

La mia esperienza della medicina di base, sia in Svezia che in Italia, è da paziente e da "osservatrice" (di parenti e amici che ne usufruiscono), oltre che da persona che vi ha lavorato in Italia (sostituzioni qua e là per un bel po' di tempo - a questo proposito leggete anche qui e qui) e che vi lavora tuttora in Svezia.

Ebbene, com'è organizzata la medicina di base in Svezia ? I medici di medicina generale lavorano in poliambulatori (vårdcentral): il numero di medici per vårdcentral varia, ma il numero di pazienti/medico è più o meno costante, ovvero circa 1500 (come del resto per un medico di base massimalista in Italia). Le visite sono tutte soggette ad appuntamento telefonico, per ogni paziente vengono riservati 15 o 30 minuti a seconda del problema (a volte anche un'ora, per problemi eccezionalmente complicati o colloqui "delicati") e in caso di assenza del medico a cui il paziente di solito afferisce vi sono i colleghi a prendere in carico le questioni urgenti.  So bene che in Italia sta prendendo piede la medicina di gruppo, ma solo qui e là. Inoltre l'attività dei vari medici in uno stesso vårdcentral è coordinata (ovvero: non sono vari medici che lavorano ognuno per conto proprio dandosi una mano solo quando serve, ma esiste una figura di coordinamento che stabilisce quali e quanti pazienti ogni medico si debba prendere, e coordina ferie-corsi-orari di ciascuno). In Svezia quest'organizzazione è comune ad ogni vårdcentral in tutto il Paese.
Nella struttura lavorano poi molte altre figure sanitarie: infermieri, infermieri pediatrici, infermieri specializzati in asma e in diabete, psicologi, fisioterapisti, terapisti del lavoro, personale di laboratorio, segretarie, receptionist. Sì perchè in un vårdcentral c'è anche il laboratorio analisi (alcuni esami vengono effettuati in loco con risposta immediata, altri vengono spediti al laboratorio centrale dell'ospedale con risposta in pochi giorni). I medici di base dell'Östergötland utilizzano una cartella clinica elettronica che è comune a tutto il personale sanitario della regione (quindi anche di chi lavora in ospedale e nella guardia medica) e per tutti è possibile inviare le ricette elettronicamente a tutte le farmacie della Svezia e i certificati di malattia direttamente alla Försäkringskassan (e non è così complicato come in Italia).




Ma veniamo a come lavorano i medici di base: qual è la differenza più grande rispetto a quelli italiani ? Fondamentalmente l'ambito di competenza. Oltre a gestire pazienti con problematiche "semplici" (pressione alta, mal di gola, ecc) presso un vårdcentral si effettuano anche numerose procedure: piccola chirurgia (asportazione di nei, biopsie cutanee, sutura di ferite, ecc), rettoscopie, visite ginecologiche, EKG, spirometria. E' inoltre a disposizione un microscopio per l'otorinolaringoiatria (diagnosi più precisa di affezioni otologiche, rimozione per aspirazione di tappi di cerume) e uno per l'oftalmologia (possibilità di effettuare un esame oculistico completo, asportazione di corpi estranei oculari). 

Le risposte degli esami di laboratorio, degli esami radiologici e delle consulenze specialistiche arrivano elettronicamente a chi li ha richiesti (quindi al medico responsabile, non al paziente), il che evita il giro paziente-ritiro referti-medico di base e quindi perdite di tempo inutili, nonché evita dimenticanze (pazienti che non tornano dal medico a mostrare i propri esami) e permette di instaurare subito terapie adeguate. Come detto sopra, alcuni esami vengono analizzati direttamente sul posto con risposta in pochi minuti (per gli addetti ai lavori: emoglobina, PCR, glicemia, tampone faringeo per streptoccocco A, monospot, troponina, D-dimero, INR, esame urine, test di gravidanza).

La prima considerazione è che per effettuare tutte queste cose è necessario avere la competenza adeguata, che pochi medici di base in Italia possono vantare (chi mai è andato a farsi fare o si aspetterebbe di potersi fare una rettoscopia o una visita ginecologica dal proprio medico di base, per esempio ?) La seconda è che di conseguenza il numero di richieste di visite specialistiche per problematiche varie sono di molto inferiori a quelle effettuate dai medici di base italiani.  Esistono dei criteri precisi per quali problemi possono essere inviati allo specialista, e quest'ultimo può anche rifiutare la richiesta di consulenza qualora ritenga che il medico di base non abbia effettuato una valutazione sufficientemente approfondita o messo in atto tutti i trattamenti di prima linea richiesti per una determinata patologia. Ragionando in termini economici e di risparmio di risorse, credo che le conclusioni siano abbastanza ovvie.

Ve lo immaginate in Italia ? Mi ricordo ancora l'impegnativa di un collega che inviava una paziente in Pronto Soccorso per "visita specialistica a tutti gli organi per sintomi diffusi"...

![img](http://3.bp.blogspot.com/-DK5F2eDvWVc/TxxxsXZ3SHI/AAAAAAAAAW0/kYyM9votNgI/s1600/borsa_medico.jpg)

*[original article](http://onewaytosweden.blogspot.it/2012/01/considerazioni-mediche-parte-seconda.html)*


##La guardia medica in Svezia
Dopo aver parlato del funzionamento degli ambulatori di medicina generale, era doveroso anche un post sulla guardia medica. In città esiste un unico ambulatorio (Jourcentralen) che serve tutta la parte orientale della regione e che copre tutta l'area servita anche dal pronto soccorso di Norrköping (quindi una zona piuttosto vasta, con circa 150000 abitanti). Gli orari di apertura della guardia medica sono dalle 17 alle 21 dei giorni feriali e dalle 8 alle 21 dei festivi e prefestivi. Dopo le 21 per i casi urgenti vi è solamente il pronto soccorso, e si presume che tutti gli altri casi meno urgenti possano aspettare almeno fino alla mattina successiva. 

L'ambulatorio è situato in centro città ed è in tutto e per tutto simile per struttura ed organizzazione ad un vårdcentral, con tanto di attrezzatura per visite otorino, microscopio oculistico e il necessario per la piccola chirurgia, nonchè un piccolo laboratorio analisi che fornisce la risposta in pochi minuti ad analisi "urgenti" (le stesse che vengono effettuate in loco nei vari vårdcentraler). 

Chi lavora in guardia medica ? Sono gli stessi medici di base dei vari vårdcentraler situati nell'area servita dalla guardia medica, sia pubblici che privati. La suddivisione delle guardie segue un criterio molto democratico: i vårdcentraler che non riescono a offrire un appuntamento in giornata ai loro pazienti "acuti" (che quindi vengono per forza di cose dirottati alla guardia medica) sono quelli che si vedranno assegnata la maggior parte delle giornate di guardia, e viceversa. 

Le visite alla guardia medica vengono prenotate telefonicamente attraverso un sistema centralizzato, dove un infermiere specializzato effettua una specie di triage telefonico e in base alla natura del caso può decidere di indirizzare il paziente alla guardia medica, al pronto soccorso o al medico di base in orario lavorativo (se il caso può aspettare). Può succedere che alcuni pazienti si presentino direttamente, ma è l'eccezione più che la regola. 

E cosa succede di notte, ovvero dalle 21 alle 8 ? Per casi urgenti di competenza della medicina generale (TSO o constatazioni di decesso, oltre che consultazioni semplici da parte del personale infermieristico che lavora nelle case di riposo) esiste un medico reperibile telefonicamente, e la ripartizione delle reperibilità segue il sistema di ripartizione dei turni della guardia medica. Il medico di guardia quindi non riceve alcuna chiamata diretta dai pazienti durante la notte !

*[original article](http://onewaytosweden.blogspot.it/2012/01/la-guardia-medica-in-svezia.html)*


##Una guida ai servizi sanitari
Il grado di urgenza di un problema di salute è un fattore che gioca un ruolo importante nell'accesso appropriato ai servizi sanitari. Quando è in gioco "la propria pelle" molti disturbi possono venire percepiti erroneamente come urgenti e bisognosi di cure indifferibili, portando ad un accesso inappropriato alle risorse sanitarie, che sono per forza di cose limitate. Il "qui e subito" è un problema comune sia alla Svezia che all'Italia,  affrontato in modo diverso nei due Paesi. 

In Svezia si punta da tempo sull'informazione del paziente: quali sono i problemi effettivamente meritevoli di cure urgenti nel senso stretto del termine, e quali invece sono problemi da medicina di base ? Quali possono essere visti dalla guardia medica, e quali possono aspettare fino al giorno successivo ? Che cosa si può fare "da soli" quando si ha un problema di salute ?

Il pronto soccorso in Svezia è tenuto ad accettare tutti i pazienti che vi si presentano, ma al triage i casi "inappropriati" possono essere invitati a rivolgersi al posto più adeguato (con risultati alterni, a seconda della capacità di persuasione del personale o dell'ostinazione del paziente). 

Per accedere ai servizi medici di base in orario lavorativo (dal lunedì al venerdì dalle 8 alle 17) è necessario fissare un appuntamento per telefono, oppure in certi casi è sufficente presentarsi alla porta ("drop-in", presente solo in certi ambulatori con distribuzione disomogenea, e disponibile solo per patologie banali come tonsilliti e otiti - che non richiedono più di 15 minuti a paziente). 

Cosa succede invece di notte ? In Italia la guardia medica ha un numero a cui il singolo cittadino può chiamare a qualsiasi ora durante l'orario di servizio, e a cui risponde direttamente il medico responsabile. Le richieste variano molto (appropriate, inappropriate, scherzi telefonici, persone che hanno solo bisogno di parlare con qualcuno...) e il lavoro della guardia medica non dev'essere particolarmente divertente, se a questo si aggiungono anche le visite domiciliari notturne. 




In Svezia, per problemi che non sono di competenza del pronto soccorso (leggi: tutto quello che non implica immediato pericolo di vita o invalidità, oppure sofferenza estrema e acuta), esiste un numero centralizzato nazionale (1177) aperto 24 ore su 24 e 7 giorni su 7, a cui rispondono infermieri specializzati. La funzione di questo numero è principalmente informativa: si occupa di consigliare il cittadino sui provvendimenti più adeguati per un determinato problema medico. Ovvero: quello che si può fare da soli (essendo banale e semplice) a domicilio; se e quando si deve richiedere la consulenza di un medico; che tipo di livello sanitario è il più indicato per il problema in questione (medicina di base/guardia medica o pronto soccorso). In orario di apertura della guardia medica, il 1177 si occupa anche della prenotazione degli appuntamenti, dove il medico si limita a visitare i pazienti che arrivano e non impiega il proprio tempo in consultazioni telefoniche. 




Chi non volesse telefonare all'1177 e preferisse documentarsi su internet avendone il tempo, ha invece a disposizione un bel sito - http://www.1177.se/ - dove le stesse informazioni sono spiegate con linguaggio "comune" e illustrazioni chiarificatrici. 

Per i meno tecnologici esiste anche una pubblicazione cartacea orrispondente - disponibile gratuitamente in ospedale e in tutti gli ambulatori - chiamata "Guida per curarsi in autonomia". Avendola letta recentemente, posso dire di averla trovata molto fruibile e ben fatta. Quanti pazienti per esempio in Italia sanno cosa fare in caso di otite (quando andare dal medico o quando aspettare, a seconda che si tratti di un bambino o di un adulto, e quando è indicata la terapia antibiotica) ? O ancora, che cos'è la VES e quando è indicato fare un  tale esame del sangue ? 

Insomma, credo che il puntare sull'informazione e avere a che fare con pazienti "competenti" sia positivo sia per il paziente che per il sistema sanitario. Qualcuno nel post precedente commentava raccontando di essere stato visitato dalla guardia medica in Svezia e poi "rimpallato" inutilmente (?) al pronto soccorso. Paziente competente e medici asini ? Questa persona è a conoscenza di quali esami possono venire effettuati alla guardia medica, e quali invece al pronto soccorso ? Sarebbe interessante ascoltare l'intera storia...

![img](http://3.bp.blogspot.com/-K6AzTRisUzk/Tzo4cDC59hI/AAAAAAAAAXE/r9mbrZx20ME/s320/guardia+medica.jpg)

![img](http://2.bp.blogspot.com/-h8PEetRI2cA/Tzo4BErMuII/AAAAAAAAAW8/UrE-jTQdKRc/s1600/egenvardsguide_170.jpg)

*[original article](http://onewaytosweden.blogspot.it/2012/02/una-guida-ai-servizi-sanitari.html)*


##Chi ha camminato nel nostro giardino?
Grazie al candido manto nevoso che in diverse occasioni si è creato nel giardino intorno a casa durante le nevicate delle ultime settimane, abbiamo scoperto che non siamo soli! E' evidente che i due boschetti vicino a casa facilitano la presenza di diversi esseri viventi che poi di notte, indisturbati, se ne vanno in giro per i giardini... normalmente le tracce che troviamo sono abbastanza piccole, diciamo pure della taglia di lepri e affini. Ieri notte però deve essere successo qualcosa di diverso.

Sul giardino lato cucina, dove abbiamo una finestrella larga e stretta e dove trovano posto delle piantine verdi, sono comparse delle tracce diverse dal solito, più grandi e abbastanza numerose, quasi a testimoniare il fatto che l'animale ha sostato davanti alla finestra per un po'. Forse era abbastanza alto da riuscire a guardare dentro e vedendo le piante ha immaginato di poterle mangiare? Il pensiero che un giovane alce abbia fatto visita al nostro giardino ci solletica la mente, ma occorre un esperto di tracce per sciogliere il mistero. Ecco qui di sotto un paio di foto che potrebbero aiutare gli esperti zoologi.

Questa qui sotto invece è un'altra foto scattata diversi giorni dopo la precedente nevicata e dimostra come il posto di notte sembra essere piuttosto visitato. Che valga la pena mettere una videocamera ad infrarossi magari? Chissà che sorprese potremmo trovare... 




Aggiunta delle 13:02. Ecco un'altra foto che forse può aiutare a risolvere il mistero... l'impronta interna è di almeno 15-17cm.







![img](http://2.bp.blogspot.com/-7kCJ_ZRY0vs/T0CuOYWiUPI/AAAAAAAABcs/XJ4gWyhfRsg/s320/tracce1.jpg)

![img](http://1.bp.blogspot.com/-Q0xNH2X_upI/T0CuPCBG6wI/AAAAAAAABcw/auEupCJ4s9k/s320/tracce2.jpg)

![img](http://4.bp.blogspot.com/-IrvLn7wgfhY/T0CuU7d0RTI/AAAAAAAABc8/kS1tSoq2snE/s320/tracce3.jpg)

![img](http://4.bp.blogspot.com/-k8u-soqvhGI/T0DlGFndqSI/AAAAAAAABdE/ivddMatE8Mk/s320/tracce3.jpg)

*[original article](http://onewaytosweden.blogspot.it/2012/02/chi-ha-camminato-nel-nostro-giardino.html)*


##Un anno di Galileo
Buon compleanno piccolo ! Che anno incredibile abbiamo trascorso insieme, noi tre ! 

Ti avevamo organizzato una superfesta con molte persone care, ma all'ultimo la sorte ha voluto che questo giorno lo passassi a casa solo con mamma, papà e un bel febbrone. Pazienza, ma l'importante è comunque sapere che in molti ti vogliono bene, vicini e lontani.






Durante la festa che avevamo organizzato avremmo voluto condividere con tutti gli amici anche le parole, scritte per te da un caro amico, che speriamo ti possano guidare nei tuoi passi nella vita. Ne riportiamo invece un estratto qui, per te e per tutti, augurandoti di vivere la vita con amore e passione. 

"... Altri, pochi, vivono il mondo come amante. Invece che teatro delle nostre battaglie morali o prigione da cui fuggire, vivono il mondo come la sontuosa espressione di una relazione erotica con il mondo stesso. Negli inni Vedici, si canta in versi il desiderio degli occhi scintillanti della divinità, del contatto con le sue labbra, della sfumatura azzurrina della sua pelle, simile alle nubi di tempesta che portano le piogge rinfrescanti e fertilizzanti del monsone, e il mondo intero assume così la sua bellezza e la dolcezza della sua pelle: ci si sente abbracciati nel gioco erotico primario della vita, la brama erotica di unione tra corpo e anima. Se tu, Galielo, lo vedrai come “Dio”, come principio spirituale laico, o come altro, non farà una gran differenza: questa stuzzicante e amorevole presenza è contenuta nelle nuvole, nel verso degli uccelli che preannunciano l’arrivo delle piogge, nel volto di un amico e anche in un buon piatto di tagliatelle. Perché quando vedrai il mondo come amante, ogni cosa, ogni persona, potrà divenire, al tuo sguardo accurato e pieno di apprezzamento, un’espressione di questo impulso erotico che continua nel tempo. Appena riconoscerai l’amante in ogni forma vivente, ti troverai coinvolto in una danza sacra, dove godrai del dolce gioco di essere compagno di ogni cosa che danzi con te, amanti moltiplicatisi. In una moltitudine in cui il mondo stesso è il tuo amante. Ti auguro, caro Galileo di vivere il mondo in questo modo.

"... E ti auguro di vivere il mondo come “Sé”, perché gli amanti ricercano la vicinanza, e quando ci innamoriamo del mondo siamo capaci di fonderci con esso: l’albero che crescerà da quel seme, quello sei tu; l’acqua che scorre, quello sei tu; il sole nel cielo, e tutto e tutto ciò che è, quello sei tu.

"... Ti auguro, crescendo, di sentire un giorno che tu non termini con la tua pelle, che solo tutto ciò che è al tuo interno sei “tu”, e tutto ciò che sta al di fuori non lo è. 




...




"... Per questo, Galileo, ti auguro di percepire il mondo come un “me stesso esteso”, e la sua storia come la tua stessa storia ampliata, perché questo non comporta l’annullamento della tua personalità individuale. Anzi. Il sole sorge su di te: tu sei il tuo mondo. Potrai abbandonare la tua spensieratezza, tornare a casa e partecipare alle vicende del nostro mondo in modo ricco, responsabile, smaliziato.

Tutti noi compiamo questo lungo viaggio e torniamo, arricchiti, alla casa cui apparteniamo: torniamo per sperimentare che siamo sia il nostro mondo che il suo amante, e che il nostro destino non è distruggere il mondo con avidità, ma fecondarlo ed esserne fecondati."




Buon compleanno allora, Galileo, e sorridi sempre !







![img](http://4.bp.blogspot.com/-s-OuRUJb-oM/T0lDhOkTN_I/AAAAAAAAAXU/fRW__vDD8_c/s200/Primo-Compleanno.jpg)

![img](http://2.bp.blogspot.com/-Ja7mLhlQ6Uw/T0lDXa1js6I/AAAAAAAAAXM/Sm41hueFm6A/s400/image003.gif)

*[original article](http://onewaytosweden.blogspot.it/2012/02/un-anno-di-galileo.html)*


##La religione in Svezia. Parte prima: i fatti
La Svenska Kyrkan (letteralmente "Chiesa Svedese"), evangelico-luterana, è l'apparato religioso che in Svezia conta il maggior numero di fedeli e che al pari degli altri credi religiosi riconosciuti è registrata presso un apposito ente (Kammarkollegiet). Esistono poi, a lato della Svenska Kyrkan, tutta una serie di "frikyrkor", ovvero altre chiese protestanti che contano un numero minore di fedeli, come anche sono presenti - qui in netta minoranza - la chiesa cattolica, quella ortodossa, quella copta e molti altri credi religiosi non cristiani (musulmano in primis).

In Svezia è diritto di ognuno professare la religione in cui crede, o anche di non appartenere a nessun credo religioso, e i rapporti stato-chiesa non sono così stretti come per esempio in Italia: nonostante la Svenska Kyrkan in passato abbia avuto un legame particolare con lo stato svedese come "chiesa di stato", questo legame venne meno per legge nel 2000. 







La Svenska Kyrkan è organizzata gerarchicamente e i rappresentanti dei fedeli vengono eletti tramite elezioni pubbliche democratiche in cui i candidati sono raggruppati in "partiti" proprio come nel caso delle normali elezioni politiche statali. Le elezioni della Svenska Kyrkan non hanno tuttavia nulla a che vedere con le elezioni politiche, e i risultati sono nettamente diversi (per esempio alle ultime elezioni religiose del 2009 vinsero su scala nazionale i Socialdemocratici che invece sono in minoranza nel governo laico).

I membri della Svenska Kyrkan sono in totale poco più di 6.5 milioni, pari al 70% della popolazione svedese totale, e questa percentuale è in costante calo dagli anni '70 ad oggi (negli ultimi 20 anni il calo è stato dell'1% annuo) [fonte: archivio statistico della Svenska Kyrkan]. Entrare ed uscire come membri della Svenska Kyrkan è relativamente facile: per diventarne membri è sufficiente venire battezzati nella Svenska Kyrkan (per i bambini quindi è automatico) oppure per gli adulti è necessario farne richiesta spedendo un apposito modulo (è possibile farlo anche se si apparteneva precendentemente ad un altro credo religioso, e in questo caso ci si impegna a frequentare un corso di preparazione al battesimo, o - se già battezzati in un altro credo cristiano- un corso di introduzione al credo della Svenska Kyrkan). 

Cancellare attivamente la propria appartenenza alla Svenska Kyrkan è altrettanto semplice: è sufficiente, anche in questo caso, inviare un modulo di richiesta. Sia il modulo per l'ammissione alla chiesa che quello per la cancellazione dai registri sono facilmente visibili nel sito internet della chiesa. 

Tutti i membri della Svenska Kyrkan sono tenuti a pagare una tassa annuale, pari all'1% del reddito imponibile. Questa tassa viene addebitata automaticamente in corrispondenza dell'annuale dichiarazione dei redditi. 

Il bilancio della Svenska Kyrkan è anch'esso trasparente e pubblicato sul sito internet ufficiale. 

Sbirciando sullo stesso sito, si nota subito come sia strutturato come quello di un'azienda, ed infatti la chiesa svedese è un importante datore di lavoro per diversi tipi di professioni: oltre al prete e al diacono, c'è un po' di tutto (commercialisti, telefonisti, receptionist, organisti, ecc.) con relativi stipendi di tutto rispetto. Cosa curiosa: il "catechista" è un lavoro pagato e in regola !

![img](http://2.bp.blogspot.com/-EtR5muQ2L88/T1NA1MESMLI/AAAAAAAAAXc/c7EhyYrB92o/s200/svenska-kyrkan.png)

*[original article](http://onewaytosweden.blogspot.it/2012/03/la-religione-in-svezia-parte-prima-i.html)*


##Cactus e orchidee
Alla fine dovrò rassegnarmi, la Svezia non è fatta per le piante grasse. Durante quest'inverno abbiamo dovuto traslocare in garage alcune piante grasse diventate troppo pericolose in casa per il piccolo Galileo e difficilmente altrimenti localizzabili. Tuttavia le temperature anche all'interno del garage, seppure l'inverno sia stato tutto sommato mite, sono scese di poco sotto lo zero (il garage non è riscaldato) ed hanno purtroppo dato il colpo di grazia ad un povero cactus.

Invece le piante che godono di ottima salute sono le orchidee. Grazie alle temperature costanti all'interno della casa di 20-21C ed alla luce mai troppo intensa dei mesi più invernali, sono potute stare tutto il tempo sulle finestre ed ora sono in splendida forma, con un sacco di grandi foglie ed una bella fioritura. Mi sa tanto che dovremo spostare il nostro interesse verso le piante tropicali, piuttosto che sui cactus del deserto...

![img](http://1.bp.blogspot.com/-J0YWcM0KlnA/T1x0bwCbZaI/AAAAAAAABdM/7oYhowJgP6g/s320/IMG_0827.JPG)

![img](http://2.bp.blogspot.com/-khSdcsaVlD8/T1x0dGr2gXI/AAAAAAAABdU/gktOTgQ21S8/s320/IMG_0828.jpg)

![img](http://2.bp.blogspot.com/-dVLgxHQNnJY/T1x0eSmRYMI/AAAAAAAABdc/JCU4kIqrUS0/s320/IMG_0829.JPG)

![img](http://2.bp.blogspot.com/-h82UnjGRwlM/T1x0fudJFII/AAAAAAAABdk/-uu1aaXgzC0/s320/IMG_0830.JPG)

*[original article](http://onewaytosweden.blogspot.it/2012/03/cactus-e-orchidee.html)*


##La religione in Svezia - parte 2
Da quando siamo qui in Svezia l'argomento "religione" è stato sollevato più volte da parenti e conoscenti rimasti in Italia: c'era chi semplicemente era curioso sulle tradizioni svedesi, chi si chiedeva se la chiesa cattolica esistesse in qualche modo anche qui, chi si domandava quale religione avremmo professato in Svezia. 

Bene, per gli interessati alle tradizioni svedesi il precedente post sulla religione più diffusa in Svezia dovrebbe essere abbastanza esauriente. Si tenga conto, come ben scriveva Carin in un suo commento, che molti svedesi, pur appartenendo sulla carta alla Svenska Kyrkan, di fatto non partecipano a nessuna attività religiosa (men che meno alla messa della domenica) e in chiesa con tutta probabilità ci sono stati per il battesimo e il matrimonio (quelli che sono sposati), e ci torneranno solo per il loro funerale. 

Per chi invece si ponga delle domande sulla chiesa cattolica in Svezia, questa esiste ed anche nella nostra città c'è una chiesetta dove viene celebrata la messa domenicale in varie lingue: dato che la comunità più numerosa a Norrköping è quella serbo-croata, seguita da quella polacca, viene da sè che la messa sia a volte in serbo-croato e a volte in polacco (più raramente in svedese, mai in italiano nè tantomeno in latino). 

Quello che in ogni caso balza all'occhio è la diversa influenza della chiesa (protestante o cattolica che sia) nella vita del cittadino: a parte il volantino pubblicitario della Svenska Kyrkan che ci viene recapitato nella cassetta della posta tutte le settimane assieme alle offerte speciali dei vari supermercati cittadini, non abbiamo mai ricevuto altri "inviti" più o meno espliciti a partecipare alle iniziative religiose protestanti o cattoliche, nè tantomento visite del parroco o benedizioni della casa, nemmeno in corrispondenza delle ricorrenze più solenni. A scuola non esiste l'ora di religione, nè ovviamente l'"attività alternativa" per chi religione non la fa. Di catechismo come attività "regolamentare" per i bimbi svedesi non si è mai sentito   parlare. Nei vari discorsi tra colleghi e amici, non vi è mai stato nulla di carattere vagamente religioso e nessuno ci ha mai chiesto a che religione apparteniamo. 



Ecco, perchè è appunto questa la questione: per chi non si sente di appartenere ad alcuna religione o magari si sente cristiano ma non accetta ad occhi chiusi tutto quello che la religione cattolica impone, vivere in Svezia non fa sentire "diversi". E questa è una cosa positiva, soprattutto per i bambini.

In Italia, dove tutti "devono" andare in chiesa, a catechismo, all'ACR, e appena qualcuno esce dichiaratamente dagli schemi  è considerato diverso. E nessun bambino vuol essere diverso dagli altri, per cui molti genitori accettano passivamente l'educazione cattolica "prevista" dalla scuola e "attesa" da parenti e conoscenti, semplicemente per amore del quieto vivere. Come spesso accade l'apparenza conta molto piú della sostanza.


Qui in Svezia il problema semplicemente non si pone. La scuola è del tutto laica, e nella realtà dei fatti anche la società. Non si tratta di rinnegare le proprie origini tradizioni: credo si possa credere nel Bene e metterlo in pratica senza per forza appartenere ad una delle grandi religioni, e si possono sempre insegnare ad un bambino la storia e i principi del cristianesimo che per forza di cose appartiene alla nostra cultura e alla nostra storia europea, si può coltivare la spiritualità come anche parlare di religione e spiegare come si puó conciliare il credere in un essere creatore con le evidenze e le evoluzioni continue della conoscienza e della scienza, quella stessa scienza che pervade in qualche modo ogni lato delle nostre vite (viste anche le nostre personali formazioni universitarie e situazioni lavorative).

Il fatto di vivere all'estero puó anche aiutare ad aprire gli occhi su diverse aspetti e permettere di conoscere piú da vicino altre realtá che altrimenti sarebbero rimaste completamente sconosciute. Chi in Italia conosce bene ad esempio le differenze tra cattolicesimo e protestantesimo? Eppure entrambe sono religioni cristiane... 
Il far girare le rotelline nella testa, porre domande, sollevare interrogativi, dovrebbe essere considerata come una cosa positiva. E qui lo è davvero.

*[original article](http://onewaytosweden.blogspot.it/2012/03/la-religione-in-svezia-parte-2.html)*


##Tempo di passeggiate !
E' primavera ! In queste ultime due settimane le temperature sono state particolarmente clementi e ci sono state regalate delle giornate di sole splendido che sarebbe stato un peccato trascorrere in casa. Già da tempo pregustavamo questo momento e, nell'attesa, ci eravamo dotati di un interessante ed utile libretto:

Lo scorso finesettimana ci siamo quindi attrezzati a dovere ed iniziato ad esplorare i sentieri più belli dell'Östergötland: meta della prima uscita il lago Glottern, appena a nord di Norrköping. L'acqua del laghetto era ancora parzialmente ghiacciata ma si poteva intuire l'inizio del risveglio della natura dal cinguettio degli uccellini e altri rumori di animali che però non abbiamo avuto la fortuna di avvistare. Galileo, dall'alto del suo zainetto da escursione, sembra abbia apprezzato la prima uscita della stagione !



Abbiamo iniziato con un percorso semplice di pochi chilometri, ma per i mesi a venire c'è proprio di tutto, fino a passeggiate di 4-5 giorni con pernottamenti intermedi: chissà se arriveremo a tanto... Abbiamo tutta l'estate per cimentarci nell'impresa e coinvolgeremo anche tutti coloro che vorranno venire a trovarci in Svezia !

![img](http://1.bp.blogspot.com/-70DAK8Gsd5Y/T24l_r3HYHI/AAAAAAAAAXk/POIstdi50AI/s1600/5662614-origpic-29531d.jpg)

![img](http://4.bp.blogspot.com/-UPZJc641G30/T24z2fhmzgI/AAAAAAAAAXs/J3xILsFYr8I/s320/SNC01075.jpg)

*[original article](http://onewaytosweden.blogspot.it/2012/03/tempo-di-passeggiate.html)*


##Vacanze italiane
Come avrete capito dalla nostra lunga assenza, OneWayToSweden è andato in vacanza per tre settimane, ed eccoci oggi di ritorno. Ogni anno scegliamo la primavera per la nostra abituale gita in Italia: una stagione in cui può fare ancora "freddino" in Svezia e che invece nel Bel Paese spesso può regalare delle bellissime giornate. Quest'anno il nostro abituale giro di parenti ed amici tra Veneto e Friuli ha subito una piacevole modifica: per la prima parte della vacanza avevamo scelto una meta decisamente meridionale nel panorama italiano, la Sicilia, che mai abbiamo visitato in passato. La fortuna ha voluto che proprio durante quei primi dieci giorni il Sole abbia praticamente dominato incontrastato con temperature piacevolmente intorno ai 18-22C. Così purtroppo non è continuato una volta ritornati al nord, dove il tempo nei giorni della Pasqua è stato più svedese che italiano... ;( 
Valle dei Templi ad AgrigentoFioritura primaverile
La Sicilia è una meta molto comoda per chi vola da Skavsta, volando su Trapani. Ryanair collega tra l'altro Trapani anche con Treviso così è stata l'occasione per stare con i nonni vicentini che avevano scelto di aggregarsi alla vacanza. La meta del nostro viaggio itinerante (1.300 km in tutto) è stata la Trinacria occidentale, con auto a noleggio e guida Lonely Planet sotto braccio. Il piccolo Galileo ha ben sopportato il suo undicesimo volo (in poco più di tredici mesi), il più lungo fino ad ora, 3h30' (e non sa ancora cosa gli aspetta il futuro...) e poi ha mostrato di apprezzare la sistemazione nel sedile posteriore dell'auto a noleggio (una Peugeot 5008).
San Vito lo CapoSegesta


Come avrete capito dalla nostra lunga assenza, OneWayToSweden è andato in vacanza per tre settimane, ed eccoci oggi di ritorno. Ogni anno scegliamo la primavera per la nostra abituale gita in Italia: una stagione in cui può fare ancora "freddino" in Svezia e che invece nel Bel Paese spesso può regalare delle bellissime giornate. Quest'anno il nostro abituale giro di parenti ed amici tra Veneto e Friuli ha subito una piacevole modifica: per la prima parte della vacanza avevamo scelto una meta decisamente meridionale nel panorama italiano, la Sicilia, che mai abbiamo visitato in passato. La fortuna ha voluto che proprio durante quei primi dieci giorni il Sole abbia praticamente dominato incontrastato con temperature piacevolmente intorno ai 18-22C. Così purtroppo non è continuato una volta ritornati al nord, dove il tempo nei giorni della Pasqua è stato più svedese che italiano... ;( 




Valle dei Templi ad Agrigento

Fioritura primaverile




La Sicilia è una meta molto comoda per chi vola da Skavsta, volando su Trapani. Ryanair collega tra l'altro Trapani anche con Treviso così è stata l'occasione per stare con i nonni vicentini che avevano scelto di aggregarsi alla vacanza. La meta del nostro viaggio itinerante (1.300 km in tutto) è stata la Trinacria occidentale, con auto a noleggio e guida Lonely Planet sotto braccio. Il piccolo Galileo ha ben sopportato il suo undicesimo volo (in poco più di tredici mesi), il più lungo fino ad ora, 3h30' (e non sa ancora cosa gli aspetta il futuro...) e poi ha mostrato di apprezzare la sistemazione nel sedile posteriore dell'auto a noleggio (una Peugeot 5008).




San Vito lo Capo

Segesta




La Sicilia è una bellissima terra di colori con una storia meravigliosa alle spalle. Abbiamo fatto una vera e propria scorpacciata di storia antica con la visita ai tre siti di Selinunte, Agrigento e Segesta, oltre a varie escursioni tra cui anche il giro delle Madonie (dove abbiamo trovato anche la neve). Abbiamo visitato città come Trapani, Marsala, Agrigento e Cefalù. Siamo persino riusciti a farci ammaliare dai fascino del "Satiro danzante" esposto a Mazara del Vallo, che da solo merita un viaggio. Ma oltre agli occhi anche i nostri palati sono stati accontentati, grazie al cibo genuino e alle specialità locali, assaggiate  e cercate anche grazie a delle dritte di un'amica dalle radici siciliane.
Dalla sommità di EriceAntico e moderno


La Sicilia è una bellissima terra di colori con una storia meravigliosa alle spalle. Abbiamo fatto una vera e propria scorpacciata di storia antica con la visita ai tre siti di Selinunte, Agrigento e Segesta, oltre a varie escursioni tra cui anche il giro delle Madonie (dove abbiamo trovato anche la neve). Abbiamo visitato città come Trapani, Marsala, Agrigento e Cefalù. Siamo persino riusciti a farci ammaliare dai fascino del "Satiro danzante" esposto a Mazara del Vallo, che da solo merita un viaggio. Ma oltre agli occhi anche i nostri palati sono stati accontentati, grazie al cibo genuino e alle specialità locali, assaggiate  e cercate anche grazie a delle dritte di un'amica dalle radici siciliane.




Dalla sommità di Erice

Antico e moderno




Ma non sono mancate le situazioni che possiamo tranquillamente definire tragi-comiche, quasi tutte legate appunto al mondo dei piccoli. Venendo da una Svezia che possiamo definire "a misura di bambino" l'impatto non è stato dei più semplici: di seggioloni per bambini in ristoranti e hotel nemmeno l'ombra (tranne un paio di apprezzate eccezioni), figurarsi poi i bagni con il fasciatoio, pura fantascienza. La cortesia di un custode di un museo ci ha permesso di cambiare Galileo sulla scrivania dell'ufficio con tanto di dipendenti a curiosare intorno, per il resto abbiamo dovuto far uso di tanto improvvisazione e buon spirito di adattamento. Un altro dei problemini che abbiamo avuto era connesso alle abitudini alimentari di Galileo che alla sera allo scoccare delle 19, caschi il mondo, deve mangiare. Sapete cosa significa chiedere al ristorante di mangiare alle sette di sera? Ecco... potete immaginarlo. Per fortuna che esistono anche i bar che spesso preparano tante cose buone da mangiare o i camerieri e lo chef di qualche hotel che apre la cucina per il piccolo... 

Ma non sono mancate le situazioni che possiamo tranquillamente definire tragi-comiche, quasi tutte legate appunto al mondo dei piccoli. Venendo da una Svezia che possiamo definire "a misura di bambino" l'impatto non è stato dei più semplici: di seggioloni per bambini in ristoranti e hotel nemmeno l'ombra (tranne un paio di apprezzate eccezioni), figurarsi poi i bagni con il fasciatoio, pura fantascienza. La cortesia di un custode di un museo ci ha permesso di cambiare Galileo sulla scrivania dell'ufficio con tanto di dipendenti a curiosare intorno, per il resto abbiamo dovuto far uso di tanto improvvisazione e buon spirito di adattamento. Un altro dei problemini che abbiamo avuto era connesso alle abitudini alimentari di Galileo che alla sera allo scoccare delle 19, caschi il mondo, deve mangiare. Sapete cosa significa chiedere al ristorante di mangiare alle sette di sera? Ecco... potete immaginarlo. Per fortuna che esistono anche i bar che spesso preparano tante cose buone da mangiare o i camerieri e lo chef di qualche hotel che apre la cucina per il piccolo... 

Per il resto il viaggiare con un bambino piccolo è stata una bellissima esperienza. Noi siamo dell'avviso che sia opportuno abituare i bambini a viaggiare fin da piccoli, rispettandone però le abitudini e gli orari che significa spesso qualche rinuncia in termini di "passatempi serali".
Scala dei TurchiGalileo esploratore contento


Per il resto il viaggiare con un bambino piccolo è stata una bellissima esperienza. Noi siamo dell'avviso che sia opportuno abituare i bambini a viaggiare fin da piccoli, rispettandone però le abitudini e gli orari che significa spesso qualche rinuncia in termini di "passatempi serali".




Scala dei Turchi

Galileo esploratore contento


Galileo esploratore contento




Purtroppo però non possiamo esimerci dall'evidenziare come in Sicilia oltre a cose molto belle, abbiamo trovato anche diverse cose che non ci sono piaciute. In primis le città. A parte le pochissime vie dei centri storici, nel resto non si può fare a meno di notare i cumuli di immondizia, che a volte diventano delle vere e proprie piramidi che sovrastano quei poveri tre o quattro cassonetti messi a disposizione di un numero di case che sembra veramente sproporzionato. La seconda cosa che ci ha colpito in maniera negativa, in ordine di negatività, sono state le abitudini alla guida dei "nativi" e il traffico. Non voglio dilungarmi su questa dolente questione, ma alla fine siamo arrivati a contare il numero di infrazioni del codice stradale che qualche impavido riusciva a commettere in un unica manovra, cose da non credere. Devo tuttavia riconoscere che la fantasia alla guida non manca davvero da quelle parti. La terza nota negativa è l'abusivismo edilizio. Pensate che una guida turistica ad un museo ha anche simpaticamente cercato di giustificarlo, spiegandoci la storia dei capi famiglia che devono costruire e regalare a tutte le figlie una casa/appartamento con costi spesso elevati e con quindi relative modalità più o meno lecite per riuscire a contenere le spese...
Che ne dite di una bella casetta in riva al mare?


Purtroppo però non possiamo esimerci dall'evidenziare come in Sicilia oltre a cose molto belle, abbiamo trovato anche diverse cose che non ci sono piaciute. In primis le città. A parte le pochissime vie dei centri storici, nel resto non si può fare a meno di notare i cumuli di immondizia, che a volte diventano delle vere e proprie piramidi che sovrastano quei poveri tre o quattro cassonetti messi a disposizione di un numero di case che sembra veramente sproporzionato. La seconda cosa che ci ha colpito in maniera negativa, in ordine di negatività, sono state le abitudini alla guida dei "nativi" e il traffico. Non voglio dilungarmi su questa dolente questione, ma alla fine siamo arrivati a contare il numero di infrazioni del codice stradale che qualche impavido riusciva a commettere in un unica manovra, cose da non credere. Devo tuttavia riconoscere che la fantasia alla guida non manca davvero da quelle parti. La terza nota negativa è l'abusivismo edilizio. Pensate che una guida turistica ad un museo ha anche simpaticamente cercato di giustificarlo, spiegandoci la storia dei capi famiglia che devono costruire e regalare a tutte le figlie una casa/appartamento con costi spesso elevati e con quindi relative modalità più o meno lecite per riuscire a contenere le spese...




Che ne dite di una bella casetta in riva al mare?


Che ne dite di una bella casetta in riva al mare?




La Sicilia è una terra bellissima con delle ricchezze inestimabili e potrebbe essere gestita molto meglio, basti pensare solo a come qui in Svezia, con quattro pietre o il relitto di una nave si costruiscono splendidi musei... e il Mediterraneo e le terre di Sicilia chissà solo quanti tesori ancora nascondono. 

La Sicilia è una terra bellissima con delle ricchezze inestimabili e potrebbe essere gestita molto meglio, basti pensare solo a come qui in Svezia, con quattro pietre o il relitto di una nave si costruiscono splendidi musei... e il Mediterraneo e le terre di Sicilia chissà solo quanti tesori ancora nascondono. 

![img](http://2.bp.blogspot.com/-qSMU8o8HUr0/T4rSjvG-ThI/AAAAAAAAB4w/XDyI1xqh7hY/s320/Agrigento.jpg)

![img](http://1.bp.blogspot.com/-qTy_1S7ZqSA/T4rTdW4VZHI/AAAAAAAAB5g/xPEyhHuVwQU/s320/Fiori.jpg)

![img](http://4.bp.blogspot.com/-uBijVwyrNGo/T4rTuwMLFpI/AAAAAAAAB5w/r1xR8C_RGHE/s320/SanVitoLoCapo.jpg)

![img](http://1.bp.blogspot.com/-Z3aPRgjt5QQ/T4rT-iPXFAI/AAAAAAAAB54/Ui-KLWlJf6E/s320/Segesta.jpg)

![img](http://3.bp.blogspot.com/-xtrfjpMzkcg/T4rSmTcy0EI/AAAAAAAAB5I/q_K1sHsdrTc/s320/Erice.jpg)

![img](http://4.bp.blogspot.com/-0GYmI9EyTu0/T4rSkSOPNOI/AAAAAAAAB40/8HgqB-mw1N8/s320/AnticoEModerno.jpg)

![img](http://4.bp.blogspot.com/-0EZZW8Xl7z8/T4rSoEDy5YI/AAAAAAAAB5U/AQVoDiXm84s/s320/ScalaDeiTurchi.jpg)

![img](http://4.bp.blogspot.com/-B4a_4kCHABc/T4rSnED-QmI/AAAAAAAAB5Q/ptSU_ZT6vU4/s320/Galileo.jpg)

![img](http://3.bp.blogspot.com/-pfLYzIPXz3E/T4rSlI8IigI/AAAAAAAAB5A/_cVzssLKT9E/s320/CasaInRivaAlMare.jpg)

*[original article](http://onewaytosweden.blogspot.it/2012/04/vacanze-italiane.html)*


##Lavori in giardino
L'anno scorso dopo l'impresa della dipintura della casa (per chi se l'era perso ripropongo il divertente video del montaggio dell'impalcatura...) avevamo deciso di abbandonare ogni velleità relativa al giardino rimandando tutto all'anno successivo. Già durante l'inverno quindi ci siamo messi al lavoro per studiare la soluzione migliore per completare la casa con un'adeguata sistemazione degli esterni.

Inizialmente, visto il successo della dipintura fai-da-te, c'era la volontà di farsi i lavori da sé, un po' per risparmiare ed un po' per divertirsi. Tuttavia visto l'ingente mole di lavori da farsi e soprattutto vista la poca esperienza del sottoscritto e dei possibili amici-aiutanti, abbiamo preso la decisione di lasciare il passo a dei professionisti.

Così verso febbraio abbiamo messo i ferri in acqua ed iniziato la ricerca delle possibili ditte che avrebbero potuto effettuare i lavori, inviando una prima richiesta informale via mail. Delle cinque-sei mail inviate abbiamo avuto sono due-tre riscontri. Alla fine abbiamo incontrato il proprietario della ditta poi prescelta direttamente a casa nostra e dopo avergli spiegato i nostri desiderata, abbiamo ottenuto anche dei preziosi consigli. In questo modo prima di partire per le ferie siciliane avevamo restituito il preventivo firmato  rimandando però l'inizio dei lavori una volta rientrati dall'Italia. Come data suggerita avevamo indicato "a partire dal 16 aprile" immaginando che tanto i tempi sarebbero stati piuttosto indicativi.

Con una puntualità tipica svedese alle 7.45 di lunedì scorso i due lavoratori si sono presentati sul posto con tanto di piccolo scavatore per dare inizio alle danze.

Nell'ordine abbiamo deciso di:

- costruire una pedana in legno che qui si chiama "altana" alla quale accedere direttamente dal soggiorno esposta ad ovest (dove nel pomeriggio/sera si trova il Sole durante il semestre estivo) dove sistemare un bel tavolo con sedie per poter cenare all'aperto e godersi l'estate svedese;

- piantare la siepe di comune accordo con i vicini;

- "rullare" l'erba pronta; qui quasi tutti fanno così perché in tre settimane si ha un tappeto erboso molto uniforme e pronto per camminarci sopra;

- sistemare il lato davanti della casa con la pavimentazione in pietra per l'accesso al garage ed alla porta d'ingresso con l'aggiunta di un paio di aiuole; 

I lavori sono quindi iniziati dall'altana e stanno procedendo di buon passo. Ecco qualche scatto rubato dalla finestra della camera...







![img](http://2.bp.blogspot.com/-oVE25kXK8CE/T5ARt5RYbiI/AAAAAAAAB6A/TYB-ZKpgFYE/s320/Altana1.jpg)

![img](http://3.bp.blogspot.com/-er-P2Unc0Jc/T5ARuzfzfGI/AAAAAAAAB6E/LqxpyQJDmsI/s320/Altana2.jpg)

![img](http://1.bp.blogspot.com/-ltXnq9swWlw/T5AbhF5709I/AAAAAAAAB6Q/my2JPrbxklc/s320/Altana3.jpg)

*[original article](http://onewaytosweden.blogspot.it/2012/04/lavori-in-giardino.html)*


##E fu altana

Le prime due settimane di lavori in giardino sono state caratterizzate da un tempo piuttosto variabile che ha portato parecchie nuvole e qualche giorno di pioggia. Ed è stata soprattutto la pioggia a creare i fastidi maggiori trasformando, quello che sarà il futuro giardino, in una pista fangosa dove ormai solo la piccola ruspa riusciva a districarsi abbastanza bene, mentre il trattorino dotato di gomme poco scolpite affondava e slittava a destra e sinistra. Scommetto che i nostri due uomini si sono anche divertiti in qualche frangente...


Per il resto dobbiamo segnalare che la prima opera ha visto la luce e si tratta dell'altana ossia la pedana in legno. Il risultato è ottimo e ne siamo molto contenti. Adesso abbiamo 40 metri quadri dove poterci godere l'estate... 





In questi ultimi giorni abbiamo provveduto ad acquistare il classico l'olio per legno con cui ungere le parti in teak del tavolo e delle sedie da esterno prima che il tutto venga portato all'esterno. Il gruppo fatto di tavolo e sei sedie l'avevamo già acquistato l'anno scorso a fine settembre, approfittando dei forti sconti di fine stagione e adesso è quasi giunta l'ora di inaugurare il tutto; anche qualche lavoretto preparativo e poi basterà una bella serata di sole con temperature accettabili... 


Dopo il completamento dell'altana i lavori stanno ora continuando con la pavimentazione.





Finalmente siamo anche riusciti a deciderci sulla disposizione e dimensione delle aiuole da sistemare sul lato anteriore della casa. Il bello arriverà quando dovremo scegliere come riempirle... ma per il momento ci stiamo documentando... ci siamo anche riservati la possibilità di mettere delle piante rampicanti (tipo Clematide) sulla parete del garage esposta a sud che da sul vialetto di entrata.


E giovedì prossimo è un'altra data da segnare sul calendario, perché? Ma perché arriva il gräsmatta! Che cos'è il gräsmatta? Come dice la parola stessa, tappeto di erba. Ebbene sì, come gran parte dei nostri vicini abbiamo deciso di "rullare" (altro verbo svedese che rende bene l'idea), ossia stendere il tappeto erboso già pronto. Una volta steso occorre solo prestare attenzione a non camminarci sopra per tre settimane altrimenti si danneggiano le radici impedendo al "tappeto" di aggrapparsi bene al substrato.


Per fortuna che nella settimana entrate il tempo sembra volgere al bello grazie ad un'area di alta pressione... 

![img](http://2.bp.blogspot.com/-2oFfAl4tp4w/T5t81rXaqkI/AAAAAAAAB6Y/t1xo_5Az0Cs/s320/Altana4.jpg)

![img](http://1.bp.blogspot.com/-eA5fcPkkEkI/T5t89hAq6lI/AAAAAAAAB6g/CLJIIsDmmTg/s320/Pavimentazione1.jpg)

*[original article](http://onewaytosweden.blogspot.it/2012/04/e-fu-altana.html)*


##Gräsmatta

Gräsmatta: questa strana parola svedese intraducibile in un'unica parola italiana... tappeto erboso forse si addice ma non rende completamente l'idea di quello che si tratta.


E' arrivato su pallet in rotoli di 2 metri e 60 centimetri di lunghezza e quaranta di larghezza, in pratica delle fette di erba con tanto di substrato terroso dallo spessore di un paio di centimetri. 





Ogni rotolo pesa tra i 12 e i 20 kg. Fresco fresco perché appena raccolto o meglio prelevato dal suo luogo di origine a Skänninge. Per ritagliare i rotoli dal terreno viene usata una speciale macchina che taglia le fette già nella misura predefinita.





Il nostro gräsmatta è stato coltivato a Skänninge a circa 75km di distanza da casa nostra. Oggi sono iniziati quindi i lavori per, come si dice, "rullare il gräsmatta", frase di misto svedese-italiano, quello strano linguaggio che tutti gli italiani alle prese con lo studio dello svedese capiscono perfettamente... ;)





Le raccomandazioni per le prossime settimane sono quelle di non camminarci sopra o meglio cercare di farlo il meno possibile facendo attenzione a mettere il piede piatto lungo le saldature questo per non caricare il peso sul tallone che altrimenti andrebbe a rovinare le piccole radici che nel corso dei prossimi giorni salderanno piano piano il tappeto al substrato di terra. Anche la terra ha la sua importanza e le venti tonnellate che ci sono state consegnate nei giorni precedenti sembrano di buona qualità a sentire gli esperti con il giusto contenuto di sabbia e la giusta grana...


Un'altra raccomandazione che ci è stata fatta è quella di non lasciare assolutamente che l'erba si asciughi. Ossia il substrato deve essere sempre umido e quindi, specie se nei prossimi giorni il sole splenderà, occorrerà bagnare il prato alla sera. Per questo oggi pomeriggio andrò ad acquistare uno di quegli accessori oscillanti che servono appunto a tale scopo.


Per il resto occorrerà solo aspettare queste tre settimane. L'erba la prima volta non dovrà essere tagliata  fintantoché non avrà raggiunto l'altezza di sei centimetri. Insomma c'è un sacco da imparare con questo gräsmatta, speriamo solo che il risultato finale sia buono, ma già dalle prime battute sembra che siamo sulla buona strada.




![img](http://1.bp.blogspot.com/-cbUH2YjsE5M/T6PIM_32cAI/AAAAAAAAB64/MMbfBp7shDw/s320/ArrivoGra%CC%88smatta.jpg)

![img](http://2.bp.blogspot.com/-ItKsrUbLtLg/T6PFRQfTB4I/AAAAAAAAB6s/fReeL0d7aw0/s320/prod2.jpg)

![img](http://4.bp.blogspot.com/-Xp6rYbNS9Gs/T6PIRylWzFI/AAAAAAAAB7A/s5FevtPn1Hc/s320/Gra%CC%88smatta1.jpg)

![img](http://4.bp.blogspot.com/-4ugQrC4WnKw/T6PIVDTRkgI/AAAAAAAAB7I/Kwi2jvZNUj8/s320/Gra%CC%88smatta2.jpg)

*[original article](http://onewaytosweden.blogspot.it/2012/05/grasmatta.html)*


##Pappaledig e gita nel bosco

Ecco adesso sono cosa vuol dire fare il papà a tempo pieno! Ebbene sì, dal primo di maggio sono "pappaledig på heltid" come si dice qui, ossia in paternità a tempo pieno. Ma solo per un periodo limitato di tempo, circa due mesi, maggio e giugno... e così oltre deliziarsi tra fornelli, lavori in giardino e quant'altro, occorre anche inventarsi un po' come passare il tempo.


Uno dei miei passatempi preferiti, che ci permette di passare almeno un'oretta di tempo all'aperto, è quello di passeggiare nei due boschetti che fanno da contorno alla nostra casa. Grazie ad una specie di zainetto, Galileo si accomoda in spalle e da lì può gustarsi il paesaggio che gli scorre attorno, annusare i profumi del bosco di prima mattina con le goccioline di rugiada che ancora il Sole deve asciugare, ascoltare il cinguettio degli uccellini e perché no, rimanere incuriosito dagli incontri che si possono fare.











Stamattina abbiamo incontrato ben tre gruppetti di piccoli esploratori con maestre dell'asilo al seguito, tutti con le loro pettorine gialle per non perdersi. Sono troppo belli mano nella mano, li vedi avanzare dal sentiero e li scruti da dietro un albero poi quando ti sbucano davanti arriva la loro domanda di rito: "Hej, vad heter du?", "ciao come ti chiami?", oppure "Vad heter bebisen?" guardando il piccolo Galileo accovacciato in spalle che li guarda incuriositi. Le maestre spesso chiudono le file lasciando che i piccoli vadano avanti... troppo bello !











Per il resto la solita visita ai cavalli che iniziano a godere dell'erbetta fresca appena nata e un sacco di piante di mirtilli dove i frutti sono appena spuntati. Quest'anno, all'approssimarsi della stagione della raccolta, dovremo monitorare la situazione attentamente, prima che i "bärplockare" professionisti entrino in azione, razziando tutto il sottobosco.




![img](http://2.bp.blogspot.com/-eEWX_DiDsvM/T6t6T_i3y0I/AAAAAAAAB8E/n-iw-0i3eVg/s320/Galileo.jpg)

![img](http://1.bp.blogspot.com/-vy8LMaaCd5g/T6t6SDRuu5I/AAAAAAAAB78/hmlfk1xR4bE/s320/Bosco.jpg)

![img](http://4.bp.blogspot.com/-KwumjLfreJA/T6t6VFmLEFI/AAAAAAAAB8M/6G9OYuiC61o/s320/mirtilli.jpg)

*[original article](http://onewaytosweden.blogspot.it/2012/05/pappaledig-e-gita-nel-bosco.html)*


##Passeggiata nei boschi del Övre Glottern

Domenica scorsa, grazie anche alla splendida giornata di sole, abbiamo deciso di fare la seconda uscita seria della stagione in bosco. E così ci siamo avventurati in un bosco a venti minuti di auto dalla città. Si tratta di diversi sentieri dai modestissimi dislivelli che si addentrano nei boschi che circondano il lago Övre Glottern.











Lungo la passeggiata abbiamo incontrato almeno tre posti attrezzati per la griglia e il picnic di cui il terzo è un posticino veramente carino in prossimità della riva del lago ed esposto a sud. In pratica si tratta di un vindskydd (ossia un riparo dal vento) con tanto di attrezzatura per la griglia: cassa con legna tagliata, una specie di treppiede costruito con tre rami e con appesa una griglia da disporre sopra il fuoco, fiammiferi, carta...











Ma lo stupore è continuato anche quando abbiamo scoperto l'esistenza, a poche decine di metri di distanza dal vindskydd, di una vera e propria bastu ossia una piccola sauna. L'ingresso alla minuscola casetta era ovviamente chiuso con un lucchetto ma è sufficiente telefonare al comune per prenotare ed avere così la combinazione di apertura. Tutto gratuito ovviamente.











Trovando il posto e la camminata così piacevole abbiamo pensato di organizzare una vera e propria gita della grande famiglia di "nuovi italiani" di Norrköping/Linköping/Söderköping (famiglia che tra l'altro continuerà ad aumentare con l'arrivo degli ultimi due nuclei famigliari previsti per quest'estate).


Domenica prossima il tempo sembra presentarsi buono e quindi zainetti in spalla, attrezzature di picnic e bambini al seguito e via tutti nel bosco !

![img](http://2.bp.blogspot.com/-BLryMVkyXnA/T7Je2ILCHYI/AAAAAAAAB8Y/f6nBwJmAtNA/s320/Eploratori.jpg)

![img](http://2.bp.blogspot.com/-HBl1P6Ug594/T7Je4F2OKfI/AAAAAAAAB8o/8hPURxtyOvU/s320/vinskydd.jpg)

![img](http://1.bp.blogspot.com/-wBDYhYsAeD0/T7Je2-jk6eI/AAAAAAAAB8c/znEqp843ruE/s320/bastu.jpg)

*[original article](http://onewaytosweden.blogspot.it/2012/05/passeggiata-nei-boschi-del-ovre.html)*


##Geo-caching

Era da molti anni che volevo fare questa cosa e finalmente è arrivata l'occasione di provare, tutti assieme, adulti e bambini. E si, sono proprio i bambini quelli più entusiasti alla fine... oggi in occasione di una bella uscita a Söderköping ci siamo ritrovati in cinque famiglie di italiani di Norrköping, Söderköping e Linköping e tra una passeggiata e l'altra, un gelato italiano ed attrazioni per i più piccoli che riempivano davvero tutto il piccolo paesino, abbiamo fatto le prove generali per le due "cacce al tesoro" di domani, giornata dedicata al pic-nic con grigliata nel bosco.


Per chi non lo conoscesse il geo-caching è una caccia al tesoro moderna che si svolge con l'aiuto del GPS ed internet. Tramite il sito web www.geocaching.com si possono cercare dapprima i "tesori" nei dintorni delle proprie mete e studiarne le descrizioni per poi lanciarsi alla ricerca, armati di pazienza e un pochino di ingegno per risolvere i piccoli enigmi che vi si possono trovare. Oggi a Söderköping ne abbiamo provati quattro tra le vie della città e lungo il Göta kanal con una percentuale di successo del 50%. Non male per l'inizio.








Il primo tesoro è stato il più divertente forse anche perché è stato proprio il primo... un contenitore di plastica con dei piccoli oggetti, il log-book ossia un foglio dove scrivere la data di rinvenimento del tesoro e il proprio nome. Le regole del geo-caching impongono che se si preleva un oggetto dal contenitore bisogna lasciarne uno di pari o maggiore valore. Per la prima caccia ci siamo limitati ad esplorarne il contenuto e a lasciare la traccia del nostro passaggio nel log-book. 


I bambini si sono divertiti un mondo e domani nel bosco ne abbiamo altri due che ci aspettano e il piccolo Galileo, anche se non ha potuto partecipare attivamente alla ricerca del tesoro, si è comunque intrattenuto con delle simpatiche "papere" che sono venute a farci visita durante la prima ricerca...










![img](http://2.bp.blogspot.com/-sAWvpdCeUkA/T7fRE7ajPVI/AAAAAAAACB0/43hgzURm1vs/s320/geocaching2.jpg)

![img](http://4.bp.blogspot.com/-mSQ9q9iby8A/T7fRFhgIKII/AAAAAAAACB4/OAJ8v1IZgT4/s320/papere.jpg)

*[original article](http://onewaytosweden.blogspot.it/2012/05/geo-caching.html)*


##La griglia nel bosco

Come annunciato domenica scorsa abbiamo effettuato la gita nella riserva naturale del bosco del Övre Glottern. Al nostro appello avevano risposto ben cinque famiglie di italiani per un totale di 17 tra adulti e bambini! Contando che si trattava di un weekend lungo e sul conseguente fatto che molti svedesi avevano lasciato le città per gite fuoriporta, speravamo in cuor nostro di riuscire ad arrivare sul posto "scoperto" il weekend precedente prima di tutti gli altri gitanti della domenica, in modo tale da poter attrezzare la griglia appunto nel posto più bello, in riva al lago.


Con nostro stupore però all'arrivo al parcheggio abbiamo trovato già 5-7 auto parcheggiate che ci avevano fatto temere il peggio. Così divisi in diversi gruppetti ci siamo avventurati lungo il sentiero per raggiungere la meta con la speranza che l'ora ancora mattutina (erano le 10) avesse invogliato coloro che erano arrivati prima di noi a fare delle passeggiate più lunghe della nostra. Devo dire che una volta giunti a destinazione la  delusione nel vedere il nostro posto perfetto già occupato da un folto gruppo di bambini ed adulti tutti stretti  attorno al fuoco è stata tanta... ma com'era possibile?


Prima di prendere la vita del ritorno e ripiegare su uno degli altri due luoghi attrezzati per il fuoco (seppur molto meno belli) non mi sono dato per vinto e avvicinandomi ho chiesto alle persone del gruppo se avevano intenzione di fermarsi tutto il giorno. Sapete cosa mi hanno risposto? Che se ne sarebbero andati da lì a poco perché in quel posto ci avevano dormito!! Beh non potevo crederci, avevano fatto un campo notturno con i bambini...





All'arrivo del resto della nostra comitiva il gruppo aveva già "rifatto le tende" e montato gli zaini in spalla si era avviato sulla via del ritorno e per noi non rimaneva altro che prendere possesso del luogo incantato.


Dovete sapere che nonostante il posto si trovi a mezz'ora di cammino dalla strada più vicina, è attrezzato di tutto punto per le grigliate. Infatti in prossimità del vindskydd e della bastu (ne avevamo parlato qualche giorno fa) ci sono due casse in legno con dentro ceppi di betulla. E se i ceppi dovessero finire? Basta fare una telefonata al comune (allo stesso numero che da il codice per entrare nella bastu) e loro mandano qualcuno "a fare legna" e rimpinguare le scorte. Cose da non crederci.


Poi è stato il turno dei fuochisti che hanno dato vita al fuoco e preparato le braci. Qualcuno si era portato anche dei panini di scorta (nel timore che la griglia non funzionasse) ma devo dire che non sono serviti perché il fuoco ha fatto il suo dovere alla perfezione. Ed anche il tempo è stato perfetto, sole, qualche nuvola, poco vento e temperature gradevoli.











Tutti si sono divertiti un mondo, bambini e adulti compresi e nonostante noi ci fossimo attrezzati per permettere a Galileo di dormire in un piccolo sacco a pelo all'interno del vindskydd, non c'è stato verso, il piccolo ha razzolato in giro senza sosta tutto il tempo; è crollato solo una volta piazzato nello zainetto in spalle al papà sulla via del ritorno.











E proprio lungo il sentiero di ritorno abbiamo avuto il tempo per cercare altri due tesori della geo-caching. Il primo non siamo riusciti a trovarlo (forse anche per il fatto che il GPS dentro il bosco fitto non riusciva ovviamente a prendere bene il segnale dai satelliti e l'incertezza era troppo elevata con una relativa zona di ricerca troppo grande per il tempo che avevamo a disposizione), mentre per il secondo non ci sono stati grandi problemi.

![img](http://2.bp.blogspot.com/-IYEDXqUPPu8/T721mPiDkeI/AAAAAAAACCM/OflQYjan7NU/s320/fuoco1.jpg)

![img](http://3.bp.blogspot.com/-cX-pZqO3zfs/T721lAWmzvI/AAAAAAAACCI/v5Z5-jiiWII/s320/flinta.jpg)

![img](http://4.bp.blogspot.com/-lPh6AIzKqNM/T721m786VJI/AAAAAAAACCU/JfJyF_wQnUg/s320/razzolare.jpg)

*[original article](http://onewaytosweden.blogspot.it/2012/05/la-griglia-nel-bosco.html)*


##Lo chiamiamo Homer !

Ci possiamo definire tranquillamente una coppia amante della tecnologia e sembra che anche il piccolo Galileo ami pulsanti, meccanismi, touch-screen, tastiere, ecc... con l'arrivo dell'erba nuova di zecca si pone ovviamente anche la domanda su quale sia il migliore strumento da utilizzare per tenere il prato tosato e in perfetto ordine. Nelle ultime settimane ho iniziato a documentarmi su quello che offre il mercato, dai tosaerba classici a motore a scoppio fino alle soluzione più moderne dei robot.


Inizialmente, visto la dimensione né troppo piccola, né troppo grande del prato erboso, circa 370 metri quadrati, mi ero orientato verso un tagliaerba elettrico un po' per la silenziosità e un po' per la questione ambientale a cui siamo sempre abbastanza attenti. Di pari passo però ho deciso di documentarmi anche sulla soluzione più avanzata, ossia il tagliaerba robot, dato che lo avevamo visto in azione un paio di estati fa in Dalarna a casa dei nostri amici. Il nostro giardino dalle dimensioni piuttosto regolari e nuovo di zecca si presta molto bene a questo tipo di soluzioni.


Così dopo aver passato parecchie ore a leggere forum, recensioni, confronti, libretti di istruzioni, siamo arrivati alla scelta finale e qui la nostra vena tecnologica ha dato il colpo di grazia. Abbiamo così acquistato un Husqvarna 220AC, marca svedese che sembra avere delle ottime recensioni sia in termini di risultato che di meccanica e software. Devo dire che prima d'ora non ne sapevo molto sui tagliaerba automatici ma adesso non posso che rimanere stupito di fronte a questo genere di prodotto.


Di lati positivi ce ne sono molti, dal risparmio di tempo (che può essere dedicato a qualcos'altro), al risultato estetico (il prato è sempre rasato allo stesso livello), al fatto che non serve raccogliere l'erba visto che una volta tagliata questa funge da concime al prato... tra i lati negativi vi è ovviamente la spesa iniziale e il fatto che viene a mancare l'esercizio fisico associato al taglio dell'erba (vabbè che per stare dietro a Galileo faccio già abbastanza movimento).








Ieri sera, dopo esattamente tre settimane dalla posa del prato erboso ho chiesto in prestito ai vicini il loro tagliaerba a motore a scoppio per tagliare per la prima (e spero anche ultima volta) l'erba "a mano" visto che l'altezza del manto era diventata troppo alta per il robot. Poi oggi abbiamo sistemato il cavo perimetrale che serve a delimitare l'area di lavoro e a configurare il robot per il suo lavoro (ci sono un sacco di parametri da fare attenzione per poterne ottimizzare le prestazioni). Poi, comodamente sdraiati sull'altana sotto un solo cocente e con la griglia a portata di mano abbiamo premuto il bottone start. Il resto è stato divertimento e soddisfazione nel vedere quanto bene fa il suo lavoro il robot... ovvio che serve un nome anche per lui e pensa e ripensa... lo chiamiamo Homer ! Così adesso è tutto un controllare dove sta Homer, Homer dorme?, Homer qui, Homer là... meglio mettere su la carne sulla griglia e divertirsi approfittando di queste splendide giornate di sole.










![img](http://2.bp.blogspot.com/-x219Bz_vZ4E/T8E8eYo2ogI/AAAAAAAACCo/eaQty7co9Ks/s320/homer.jpg)

![img](http://3.bp.blogspot.com/-Tf6aVkDNclE/T8E8d4TyGYI/AAAAAAAACCk/ZxDcdgfPdCc/s320/flinta2.jpg)

*[original article](http://onewaytosweden.blogspot.it/2012/05/lo-chiamiamo-homer.html)*


##Un evento storico

Eccoci qui: levataccia mattutina un po' prima delle 5, telescopio in posizione, binocolo con filtro anche, macchina fotografica carica. Un'occasione così capiterà la prossima volta nel 2117, quindi ultima chiamata per tutti.


Noi siamo fortunati, abitiamo in un posto dove l'evento si vede quasi nella sua intera durata (ad un certo punto nei mesi scorsi avevamo addirittura pensato di tornare per l'ennesima volta a Kiruna, dove la cosa si vede ancora meglio, ma il viaggio non è andato in porto).


Ebbene ecco il Sole che spunta da dietro il boschetto vicino a casa in una mattinata serena, e su di Lui si vede chiaramente una "goccia d'inchiostro" ben più grande delle macchie solari, che si muove pian piano con il lento passare dei minuti e delle ore fino a fondersi con il contorno della nostra Stella: ecco Venere !













![img](http://3.bp.blogspot.com/-_fdO6pgFOBM/T87XlXs81uI/AAAAAAAAAX0/z9AyHYgZecI/s320/20120606_TransitoVeneto.jpeg)

![img](http://1.bp.blogspot.com/-Cv2JoZVNXpc/T87locMUY6I/AAAAAAAACEU/aUKBfwUdq0w/s320/20120606_TransitoVeneto2.jpg)

*[original article](http://onewaytosweden.blogspot.it/2012/06/un-evento-storico.html)*


##Forza azzurri !

Dopo un mese di maggio splendido con temperature quasi estive per queste latitudini e parecchio sole, è arrivato giugno all'insegna della spiccata variabilità con qualche sprazzo di sole alternato a parecchi piovaschi. Una notte è addirittura arrivato un temporale con quattro tuoni in croce. Bene per il gräsmatta che così non avuto granché bisogno di essere innaffiato...


E con il mese di giugno sono arrivati anche gli Europei di calcio ed il tempo di tifare la Nazionale. Per le partite dell'Italia ci ritroviamo in compagnia e seguiamo con trepidazione le avventure degli Azzurri  con tanto di magliette del tifoso. Le partire degli Europei vengono trasmesse in Svezia dalla SVT in alta definizione (il canale tv nazionale) e da TV4 (con pubblicità presente quasi come sulla Rai).


C'è da dire che i commentatori svedesi che fanno la telecronaca sono proprio su un altro pianeta rispetto a quelli nostrani. Le pause che fanno tra un frase e l'altra del commento sono talmente lunghe che una volta sono riuscito persino a sentire cosa diceva il commentatore italiano che sedeva vicino a quello svedese !! Robe da non credere, tanto che lo stesso commentatore svedese ha espresso un commento sulla bellezza della lingua italiana e sul fiume di parole del collega accanto.


Purtroppo però in occasione della partita contro l'Irlanda, la SVT ha preferito trasmettere in diretta la Spagna. Così abbiamo dovuto ripiegare sulla Rai via streaming ed è stato un pochino come essere nuovamente nel salotto del vecchio appartamento di Montegrotto Terme... la differenza è che in mezzo ai tifosi adulti sedeva ieri sera un nuovo piccolo tifoso di nome Galileo.





Alla fine è andata bene e come ci eravamo ripromessi all'inizio degli Europei (ossia se l'Italia avesse passato la fase preliminare a gironi), abbiamo issato il tricolore portato fin qui dall'Italia e custodito diligentemente ripiegato in un cassetto per le grandi occasioni. Ecco il risultato... Forza Azzurri !




![img](http://4.bp.blogspot.com/-46Vb01OXAno/T-DK-a20IKI/AAAAAAAACFk/aM_Au6yC67M/s320/Tifosi.jpg)

![img](http://4.bp.blogspot.com/-yI0qpWrroUA/T-DK_DtD_-I/AAAAAAAACFo/OWxB0DqB15Q/s320/Tricolore.jpg)

*[original article](http://onewaytosweden.blogspot.it/2012/06/forza-azzurri.html)*


##Tutti a scuola (fra un po') !

Ormai il periodo del congedo parentale per Gabriele sta per volgere al termine: un altro paio di mesi scarsi di lavoro part-time (grazie ai nonni che sono venuti a farci visita e si sono offerti di fare da baysitter per un po' di ore al giorno) e poi si riprende a lavorare a tempo pieno.


Nei mesi scorsi abbiamo quindi dovuto affrontare la scelta dell'asilo (nido) per Galileo. Ecco la nostra esperienza. 





In Svezia è comune che dopo il compimento di 1 anno di età - o poco più- i bambini  inizino il dagis (asilo), quando i genitori tornano entrambi a lavorare. Prima dell'anno di età non c'è nessuna struttura disposta a tenere bambini piccoli (a differenza dell'Italia dove al nido vanno anche neonati di pochissimi mesi).  Il termine dagis o meglio förskola non si riferisce solo all'asilo nido ma alla struttura che si occupa dei bambini piccoli per tutti quegli anni che precedono l'inizio della scuola elementare, e quindi comprende sia il nido che l'asilo vero e proprio, i quali di solito si trovano nello stesso stabile. Vi sono quindi bambini da 1 a 5-6 anni, di solito divisi in gruppi diversi in base all'età. 


La scelta dell'asilo può ricadere su strutture comunali oppure private, a seconda della volontà dei genitori. Spesso le strutture private sono gestite da fondazioni o cooperative di genitori e in quest'ultimo caso i genitori contribuiscono in modo pratico alla gestione dell'asilo, per esempio facendo le pulizie ogni tanto. Il costo, sia che si scelga un asilo privato o uno pubblico, non cambia: dipende dal reddito del nucleo familiare ma in ogni caso non può superare i 130 euro al mese. In questa cifra sono compresi i pasti (a Norrköping colazione, merenda della mattina, pranzo e merenda del pomeriggio) e i pannolini (in altri comuni no). Dal momento della ricezione della richiesta di un posto all'asilo, il comune ha l'obbligo di offrire un posto entro 4 mesi. Nella maggior parte dei casi vengono assecondate le richieste della famiglia in base ad una lista-preferenze che viene fatta compilare al momento della richiesta. 


L'orario della permanenza all'asilo coincide con gli orari lavorativi dei genitori, e quindi è di circa 40 ore alla settimana (la nostra struttura è aperta dalle 6:15 alle 18). Per i genitori che non lavorano la permanenza non può invece superare le 15 ore alla settimana. Se si lavora meno di 40 ore la settimana la permanenza coincide con gli orari in cui i genitori lavorano (quindi è variabile tra 15 e 40).





Nel nostro quartiere, dove abitano moltissime famiglie con bambini in età da asilo, sono presenti molti dagis comunali (5 solo nelle immediate vicinanze della nostra casa più 3 a distanza di circa 15 minuti a piedi), mentre quelli privati sono geograficamente un po' più lontani e scomodi da raggiungere. 


Al momento dell'iscrizione abbiamo quindi visitato alcuni degli asili della zona, e alla fine avuto un ottimo posto in un dagis a 15 minuti a piedi da casa.


La settimana scorsa abbiamo anche ricevuto l'invito da parte del personale a partecipare (con Galileo naturalmente) ad un incontro con tutti i genitori dei bimbi che inizieranno il 20 agosto, quando qui inizia ufficialmente l'anno scolastico. Si è cantato, fatta merenda tutti assieme, e fatta conoscenza con tutti gli altri bambini e genitor e naturalmente con le maestre. E' stata anche un'occasione per vedere meglio i locali, che si hanno lasciati piacevolmente sorpresi: stanza per la musica, stanza della lettura, stanza dell'acqua (con tanto di vasca da bagno non per lavarsi ma per giocare !), stanza del mistero, oltre naturalmente al salone comune per i pasti, alla cucina e alla stanza per la nanna. Inoltre, un bel po' di posto all'esterno dove i bimbi passano parecchio tempo al giorno, tutti i giorni (sì, nessun giorno escluso: anche in inverno, quando piove e quando nevica).


Qualche giorno fa abbiamo anche ricevuto la visita a casa di una delle maestre. Scopo della visita, quello di vedere l'ambiente dove il bambino vive e vederlo interagire nel proprio ambiente. Peccato solo che Galileo dormisse della grossa: sarà per un'altra volta. E' stata comunque un'ottima occasione per un contatto più "personale" con la maestra e il momento per esporre dubbi e domande. 


Insomma, un ottimo inizio fino ad ora. Non resta che cominciare a fare shopping di vestiti adatti alle attività all'aperto: tute impermeabili e antivento, stivali di gomma e scarponcini caldi per l'autuno che verrà !

![img](http://4.bp.blogspot.com/-Uv7r_H_pelM/T_gl8MWFKXI/AAAAAAAAAYA/10frjdsw2AI/s320/dagis.jpg)

*[original article](http://onewaytosweden.blogspot.it/2012/07/tutti-scuola-fra-un-po.html)*


##Harstena

Di una giornata così bisognava approfittare: dopo giorni e giorni di tempo instabile, ecco la prima domenica in cui era previsto sole splendente senza nemmeno una goccia di pioggia. Ore 9, pronti a partire alla volta dell'arcipelago con destinazione Harstena, una delle numerosissime isole al largo della costa. 


Harstena si raggiunge solo per mare, con mezzi propri o con il traghetto che d'estate collega fra di loro la terraferma e alcune delle isole più grandi dell'arcipelago di Arkösund, Sankt Anna e Gryt. 


Arriviamo quindi di buon'ora al molo del paesello di Tyrislöt, per poi imbarcarci per un piacevole viaggio di 45 minuti fino all'isola. Con noi numerosi gitanti della domenica, ma anche villeggianti che su Harstena hanno la loro casa di vacanza e che vi giungono carichi non solo di vestiario ma anche di generi alimentari, visto che sul posto non vi sono negozi ma solo un piccolo bar, una piccolissima pasticceria/panetteria ed un ristorantino. 


Un sentierino sterrato si snoda tra i vari angoli di questo piccolo paradiso, che si gira comodamente a piedi in un paio d'ore di cammino tranquillo. Dopo aver attraversato l'agglomerato di case dell'isola (ad occhio e croce non più di una ventina in tutto), ci gustiamo un pranzo al sacco crogiolandoci al sole di mezzogiorno davanti alla mini-pasticceria del luogo che ci serve kanelbullar e kardemummabullar calde di forno. E perchè non finire con un dessert offerto dalla natura stessa ? Mirtilli, ribes e lamponi fanno bella vista di sè ad ogni angolo della passeggiata ed è impossibile ignorarli.











Galileo ormai dorme beato nel passeggino ma questo non ci impedisce di addentrarci nel boschetto per raggiungere l'estremità opposta dell'isola, che ci riserva una meravigliosa sopresa: una silenziosa laguna coperta da centinaia di ninfee, dove sarebbe proprio bello sedersi in riva all'acqua a prendere il sole e leggere un libro, e godere dei meravigliosi colori della natura...











Ma suvvia, dopo qualche doverosa foto procediamo oltre, fino all'antico stabilimento (in realtà una baracca di legno color rosso Falun) dove una volta aveva sede l'industria della lavorazione della carne di foca grigia (un tempo molto diffusa nell'arcipelago ma ora quasi estinta dopo un lungo periodo di caccia incontrollata e perciò specie protetta).











Per finire passiamo davanti all'antica scuola dell'isola (che ai suoi tempi migliori contava circa 80 abitanti stabili)  e al piccolo museo degli attrezzi d'epoca, per ritornare poi sui nostri passi e concludere in bellezza il giro con un gelato sul molo, in attesa della barca che ci riporti sulla terraferma. 


Che giornata ! Che paesaggi ! Ognuno in Svezia ha il proprio "posto delle fragole", un angolino preferito dove semplicemente rilassarsi e godere della quiete e della natura. Per me, che ancora non ne ho eletto uno a preferito, questo potrebbe sicuramente fare al caso.




![img](http://4.bp.blogspot.com/-WiPdHG43bWs/UAxVTe0H49I/AAAAAAAAAYM/wbnq7sAZrTc/s320/IMG_1754.JPG)

![img](http://1.bp.blogspot.com/-UqM9HSGHphI/UAxVfT7jn_I/AAAAAAAAAYU/ysH-QqY9A8U/s320/IMG_1762.JPG)

![img](http://2.bp.blogspot.com/-dHw9O6suw34/UAxVn-qJ7LI/AAAAAAAAAYg/1wz84cjQUPA/s320/IMG_1774.JPG)

![img](http://2.bp.blogspot.com/-voc-79Qbmiw/UAxVsZe0DUI/AAAAAAAAAYo/aZANdMQqflU/s320/IMG_1775.JPG)

*[original article](http://onewaytosweden.blogspot.it/2012/07/harstena.html)*


##Famiglie diverse

Pranzo al lavoro, siamo tutti seduti al sole all´aperto, si chiacchiera del piú e del meno. Con noi anche due colleghi - un ragazzo e una ragazza entrambi piú o meno della mia etá - che hanno iniziato da poco a fare il loro periodo di tirocinio in medicina generale. Tutti e due con bambini piccoli, di appena qualche mese piú giovani di Galileo. 


Il mio collega - molto in gamba sul lavoro - racconta delle vacanze appena trascorse, e di come alla fine del tirocinio si trasferirá vicino a Stoccolma dove ha appena comprato casa e dove fará la specializzazione in medicina generale. Complimenti - gli dico -  ma come mai Stoccolma ? Tu sei nato e cresciuto qui, no ? E´tua moglie ad essere di lá ? 


No, mio marito - mi risponde. 


Accidenti, non ne avevo la minima idea, mi sento un po´ in imbarazzo per averlo messo (forse) in imbarazzo. Vengo poi a sapere che si sono sposati l´anno scorso, ufficialmente qui in Svezia (dove anche la chiesa luterana riconosce i matrimoni tra persone dello stesso sesso, tra l´altro). E che hanno avuto una bambina tramite un "utero in affitto" all´estero. La loro storia era stata anche resa pubblica in un documentario trasmesso da SVT (la televisione pubblica svedese) qualche mese fa, ma questo noi non lo sapevamo.


E poi ci penso. A. e J. hanno proprio una bella famiglia, una meravigliosa bambina. E si meritano davvero tutto questo. Ma soprattutto sono fortunati a vivere qui, dove questo é possibile.

*[original article](http://onewaytosweden.blogspot.it/2012/07/famiglie-diverse.html)*


##Giardino fiorito

Era da un po' che non riuscivo a trovare il tempo per scrivere qualcosa di interessante nel nostro blog. Ma quello che abbiamo fatto ieri merita un piccolo racconto e qualche scatto fotografico. Finalmente dopo vari pensamenti e ripensamenti, disegni, schizzi, passeggiate nei dintorni per curiosare nei giardini del vicinato, un paio di spedizioni informative presso un grande rivenditore di piante e fiori appena fuori  città, siamo arrivati alla scelta finale e dalle parole siamo passati ai fatti.


Ieri mattina armati di disegni e nomi delle piante ci siamo presentati al fornitissimo vivaio per acquistare fiori e piante necessari a completare il nostro giardino. Mentre i nonni materni tenevano a bada il piccolo Galileo che curioso girovagava nei vialetti del vivaio per guardare e toccare tutto, noi abbiamo riempito due carrelli con le seguenti piante: "Lavandula angustifolia Hidcote", "Phlox paniculata Bright Eyes", "Rose sommerwind", un "Acer Palmatum Inaba-Shidare". Questi nuovi acquisti vanno ad aggiungersi alle prime piante che avevamo comprato già alcune settimane prima ossia "Hortensia Hydrangera macrophylla", "Clematis Jackmanii", "Clamatis Nelly Moser" ed un paio di piante di Peonie.











Nel pomeriggio ci siamo armati di badile, terriccio adatto e buona volontà ed abbiamo dato letteralmente vita alle nostre due aiuole davanti casa. Il risultato ci sembra molto buono e possiamo dire tranquillamente che il risultato finale è un giardino fiorito diverso dai giardini svedesi dei nostri vicini forse perché abbiamo appunto scelto una combinazione di piante che sprizza colori ed allegria. A voi giudicare...










![img](http://3.bp.blogspot.com/-Lvpv-JxXVSE/UB0KKovr95I/AAAAAAAACHY/k8TmSigtmYk/s320/FioriLavori.jpg)

![img](http://4.bp.blogspot.com/-oEff-jMq7HE/UB0KJ37NO9I/AAAAAAAACHU/gwMkID-yyX4/s320/FioriAiuole.jpg)

![img](http://1.bp.blogspot.com/-xndf0LOq9Wk/UB0KLSzxiwI/AAAAAAAACHg/P5zrnpwkTV4/s320/FioriSilvia.jpg)

*[original article](http://onewaytosweden.blogspot.it/2012/08/giardino-fiorito.html)*


##Gita in Östergötland

Lo scorso weekend ci siamo goduti un bel weekend a spasso per l'Östergötland. Era da un bel po' di tempo che l'avevamo programmato anche per far vedere ai nonni materni qualche lato della nostra regione diverso dal giardino di casa e dintorni. Così sabato mattina ci siamo incamminati (in auto) verso ovest scegliendo di evitare per quanto possibile l'autostrada E4. In questo modo abbiamo percorso strade e stradine di campagna che ci hanno fatto letteralmente riscoprire dei paesaggi a cui non eravamo abituati da parecchio tempo. 


La meta della prima giornata era Vadstena sul lago Vättern dove abbiamo pernottato in un B&B un po'  particolare. Si tratta degli edifici di un vecchio ospedale spichiatrico per benestati datato 1830. Si dorme nelle camere sapientemente restaurate degli ospiti di un tempo con i bagni in comune al piano terra. Le camere sono tutte arredate in maniera diversa e i gli oggetti che si trovano nelle stanze o nei luoghi comuni raccontano di storie ed abitudini del passato. L'esperienza è stata bella e sicuramente consigliabile. 


Ma la parte più interessante del piccolo viaggio sono stati senz'altro i paesaggi e le soste disseminate lungo il percorso studiato a tavolino. Pietre runiche, chiese medievali, resti antichi, riserve naturali, ma soprattutto colori, tantissimi colori. Questa é stata la sorpresa maggiore. La parte dell'Östergötland che abbiamo visitato é decisamente più "piatta" della parte orientale dove noi viviamo ed anche le aree boscose sono inferiori. Questo lascia ampi spazi all'agricoltura che regna sovrana con tante coltivazioni che abbiamo provato a riconoscere con i nostri compagni di viaggio, un'altra famiglia italiana di Linköping: frumento, avena, soia, lino e persino un unico campo di granoturco (non se ne vedono molti da queste parti).











E tantissimi fiori. Campi di frumento cosparsi di fiordalisi, papaveri a perdita d'occhio che guidano lo sguardo verso un'orizzonte dove le pale eoliche sembrano spuntare da un mare rosso. E poi girasoli con lo sfondo delle casette colorate. Un chiosco dove si trovano in vendita tantissimi bouquet di fiori e zucche ornamentali senza però anima viva a custodire la cassetta di metallo dove devono essere infilate le banconote o la padella di metallo per le monete. Segno di civiltá al quale portiamo il nostro tributo acquistando una bella zucca gialla e un bouquet di dalie viola.


Domenica pomeriggio é tempo di rientrare a Norrköping, felici di aver scoperto nuovi angoli colorati di questa Östergötland che non finisce mai di stupire. Non rimane altro che pensare alla gita di uno dei prossimi weekend.










![img](http://1.bp.blogspot.com/-fn9MCUR0hGo/UCx4XQTg4xI/AAAAAAAACJQ/Dp1p9oBXzRI/s320/PapaveriFiordalisi.jpg)

![img](http://4.bp.blogspot.com/-TVfdatmi28c/UCx4WGNhACI/AAAAAAAACJI/hdT2GHqU5-8/s320/PaleFrumento.jpg)

![img](http://1.bp.blogspot.com/-golrzp3UPe4/UCx4YgqzcuI/AAAAAAAACJY/GsEUyFX0nms/s320/Rovine.jpg)

![img](http://3.bp.blogspot.com/-efreqW18f_s/UCx46atpdrI/AAAAAAAACJk/1rnohUjW-ew/s320/NaveDiPietre.jpg)

![img](http://1.bp.blogspot.com/-k7TAX4BHBIQ/UCx4U5_IKnI/AAAAAAAACJA/H8tbKLiDPuE/s320/Girasoli.jpg)

![img](http://4.bp.blogspot.com/-MoDjKLMg83c/UCx4TgHQYiI/AAAAAAAACI8/R0uzHK7Ikyg/s320/Chiosco.jpg)

*[original article](http://onewaytosweden.blogspot.it/2012/08/gita-in-ostergotland_6885.html)*


##Fine dell'estate

La giornata di oggi ha sancito definitivamente la fine dell'estate: riaperte le scuole, tornati tutti al lavoro, tra un po' anche i nonni ci saluteranno per rientrare in Italia. Con l'inizio dell'anno scolastico, inizia anche per Galileo una nuova epoca: che emozione il primo giorno di "dagis", la scuola materna. Fortunatamente ho potuto usufruire di una settimana di assenza dal lavoro per iniziare l'inserimento nella nuova scuola la prima settimana, e la settimana prossima invece se ne occuperà Gabriele. 


I nonni, orgogliosi e armati di macchina fotografica, ci hanno accompagnati fino al cancello e sono poi venuti a prenderci al temine dell'oretta e mezzo di permanenza all'asilo.








Tutti al lavoro !



Nonna orgogliosa !









Tutti al lavoro !



Nonna orgogliosa !









Nel pomeriggio, lasciato il nonno a casa con Galileo stanchissimo della (mezza) giornata, si è invece fatto un salto in campagna, per andare allo spaccio di una famosa fabbrica di gelato ecologico che - guarda caso - si trova a 10 minuti di macchina da dove lavoro. Ci aspettavamo una struttura grande e dotata di personale, e invece ci siamo trovati, dopo un bel po' di strada statale senza l'ombra di una macchina e un tratto di 2 km di strada sterrata, nel mezzo della campagna, senz'anima viva in vista. Lo spaccio era in realtà una stanzetta dotata di freezer "self service"











ma la cosa incredibile (è comune in Svezia, ma non finirò mai di stupirmi) era la modalità di pagamento: solo in contanti, da lasciare in un barattolo lì in bella vista. 








Il gelato era ad ogni modo squisito ed è stato un bel modo per festeggiare questo lunedì di "ripresa dei lavori".

![img](http://3.bp.blogspot.com/-deMrJV_VDo0/UDKFYZMdCdI/AAAAAAAAAY4/kaADCrYEv60/s320/DSCN1315.JPG)

![img](http://1.bp.blogspot.com/-5o008QycAdY/UDKFXDYOWTI/AAAAAAAAAY0/YtOST2GBStg/s320/DSCN1307.jpg)

![img](http://1.bp.blogspot.com/-3KL4Ce_wn_g/UDKFZETLHSI/AAAAAAAAAZA/cqu2eo71C0o/s320/IMG_1367.JPG)

![img](http://1.bp.blogspot.com/-D_RZRvfN89E/UDKFZwxmPKI/AAAAAAAAAZI/TLraCvBw7Vw/s320/IMG_1369.jpg)

*[original article](http://onewaytosweden.blogspot.it/2012/08/fine-dellestate.html)*


##A scuola a distanza

Le scuole riaprono, Galileo inizia l'asilo. Con l'inizio dell'autunno anche noi ci diamo da fare con qualche attività interessante. Già un paio di anni fa avevamo sperimentato il sistema universitario svedese con un corso estivo di 3 settimane in quel di Kiruna, un'esperienza indimenticabile ed estremamente arricchente, che ha dato vita a molte nuove idee nei successivi due anni. 


Gabriele aveva in seguito sperimentato un corso di perfezionamento di svedese a semi-distanza (ovvero con un bel po' di esercizi da fare a casa ma con dei meeting obbligatori presso la sede della scuola, qui a Norrköping).


Quest'anno è invece il momento di provare ancora qualcosa di nuovo: un corso universitario a distanza, presso la Högskolan Dalarna a Falun. Iscrizione su Antagning.se, computer, videocamera, microfono: basta la presenza virtuale, presto fatto, e il corso comincia la settimana prossima ! Il tutto a costo zero, come tutta l'istruzione universitaria in Svezia, e relativamente facile da combinare con un lavoro a tempo pieno grazie agli orari serali dei corsi. Che meraviglia !

















![img](http://4.bp.blogspot.com/-q-_Xi3ct_Tk/UDN8SfeQbMI/AAAAAAAAAZo/V-_iqzxl1EQ/s1600/images.jpg)

*[original article](http://onewaytosweden.blogspot.it/2012/08/a-scuola-distanza.html)*


##Blogfesten 4 !




Il ritrovo del sabato sarà in centro, in Mäster Samuelsgatan 42, dove avremo a disposizione un attico tutto per noi al 18° piano di un palazzo in cui chiacchierare, mangiare e bere, approfittare di un collegamento wi-fi (per i praticanti del blogging estremo, il live blogging) e guardarci il panorama della città. L'idea è quella del "knytkalas" ossia ognuno porta qualcosa da mangiare (finger-food) e da bere. In loco ci sono microonde per scaldare, macchine per il caffè, stoviglie ed una cucina attrezzata. Ci sarà spazio in abbondanza, anche per i più piccoli che immaginiamo saranno parecchi. Ovviamente nei dintorni ci sono anche moltissime opzioni per il take away (per i più pigri). Non è superfluo sottolineare che il locale è messo a disposizione dalla società in cui lavora Mauro che si è dovuto prendere la responsabilità dell'utilizzo dello stesso, quindi tutti siano coscienti di tale cosa, specie i genitori ;=).




![img](http://2.bp.blogspot.com/-IeQan7YdhyE/UD3ypL7sNGI/AAAAAAAACK8/FNIXpw17wHM/s320/BlogFesten-2012.png)

*[original article](http://onewaytosweden.blogspot.it/2012/08/cari-espatriati-italici-che-vivete.html)*


##Nell'ultimo mese... Un "guest post" !

E' un bel po' che siamo assenti. In realtà siamo sempre qui e non ci siamo mossi da casa, ma abbiamo avuto il nostro bel daffare. Tra lavoro a tempo pieno, asilo, corso di russo (Silvia), badminton (Gabriele) e attività collaterali varie (organizzazione della Blogfesten, programmazione dell'imminente vacanza-di-6-settimane-6) il tempo di quest'ultimo mese è volato. 


Nel frattempo abbiamo avuto il piacere e l'onore di conoscere una persona che ha voluto anche scrivere qualcosa di noi. Senza anticipare nulla, ecco a voi Lucia:


Mi presento:
sono Lucia da Piacenza. Vi starete chiedendo come mai ci sia un mio guest-post
sul blog di Silvia e Gabriele e ora vi spiegherò il motivo. Sono una
studentessa di Medicina dell’Università degli Studi di Pavia e ho trascorso un
mese di tirocinio presso il Vårdcentral in cui lavora Silvia, che è stata mia
tutor per tutto il tempo che ho trascorso nella clinica.


Devo dire che
questa è stata la mia prima volta in Svezia e ne sono rimasta ammaliata. La mia
prima impressione di questo Paese scandinavo è il verde: è ovunque, in città, in
campagna, in casa e anche nel cortile del palazzo dove ho vissuto. Ed è un
verde vivido, splendente e rilassante. Altra meraviglia sono le tipiche case
svedesi, nei colori classici rosso e bianco o anche nelle tonalità dell’azzurro
e del giallo. 


Norrköping è una
bellissima cittadina, che mi ha sorpresa per la sua vitalità e per la sua
allegria. Quella trascorsa è stata, come mi è stato detto da molti svedesi,
un’estate alquanto anomala, con poco sole e molto vento (non mi sono mai
staccata dalla mia giacca a vento per tutto agosto!) ma devo dire che sono
riuscita comunque ad immergermi nella vera vita svedese, grazie alla
disponibilità delle mie coinquiline.


Il Vårdcentral
presso cui ho lavorato si trova a circa mezz’ora di macchina dalla città (un
poco di più se si viaggia in pullman come ho fatto io), in un paesino immerso
nella tipica campagna svedese. Nel tragitto che mi portava al luogo di lavoro
la mattina avevo la possibilità di ammirare la campagna “risvegliarsi”: trattori
ed aratri al lavoro, animali al pascolo ancora assonnati e tanti cavalli liberi
di correre nella campagna. 


Alla clinica
sono stata accolta molto bene e la fortuna vuole che oltre a Silvia vi lavori
da oltre 30 anni un altro italiano, Salvatore. Tutto lo staff è stato da subito
disponibile nell’aiutarmi e nel coinvolgermi, e ho potuto vedere come funziona
una Clinica di Medicina Generale svedese. Oltre ai medici, che possono essere
già specialisti ma anche specializzandi o tirocinanti dell’esame di stato
svedese, vi sono  infermieri specializzati, che hanno una maggiore libertà
rispetto agli infermieri italiani e svolgono un ruolo importantissimo nella
cura dei pazienti cronici. 


L’orario di
lavoro va dalle 8 del mattino alle 5 del pomeriggio, con ben due “fika” (la
pausa caffè svedese) e una pausa pranzo, per un totale di un’ora di relax
nell’intera giornata lavorativa. Le fika sono ben definite e non si può andare
in pausa a piacimento (come invece, purtroppo, avviene in Italia), anche perché
ogni paziente ha il proprio appuntamento (che può durare da 15 a 45 minuti) che
deve essere rispettato in modo da visitare tutti e da dedicare a ciascuno il
giusto tempo.


Durante il
tirocinio ho avuto la possibilità di visitare i pazienti e di poter discutere con
Silvia della terapia, potendo finalmente porre delle domande e ricevendo
risposte adeguate che sono riuscite a togliermi i dubbi che mi portavo dietro
dagli esami. È stata questa la grande differenza che ho potuto notare: se a
Pavia noi studenti veniamo definiti “trombo bianco”, perché stiamo nei corridoi
ad “ostruire” il passaggio dello staff e veniamo quindi visti come una noia, al
Vårdcentral mi sono sentita parte integrante dello staff, potendo partecipare
anche alle loro riunioni e agli aggiornamenti delle linee guida di trattamento,
e venendo anche interpellata su alcuni casi clinici particolari e didattici. 


Per concludere,
questo mio mese in Svezia è stata un’esperienza importante per la mia carriera
di studente di Medicina e per la mia vita da futuro medico. 





















Ringrazio
moltissimo Silvia, che mi ha dato questa bellissima possibilità e che è stata
una tutor fantastica ed è diventata una buona amica, e Gabriele, per avermi
permesso entrambi di entrare per poco tempo nelle loro vite e in casa loro ed
per avermi accolta come una di famiglia. Siete due persone fantastiche!


Ringrazio poi
tutto lo staff del Vårdcentral che mi ha insegnato cosa significhi lavorare in
armonia con tutti per migliorare il servizio ai pazienti.





E cara la mia
Svezia, prometto che ci rivedremo presto!





PS: un saluto
grande a tutti gli Italienare (credo si scriva così) che ho avuto modo di
incontrare a Norrköping! 

![img](http://3.bp.blogspot.com/-WbUx_3TqEhY/UGSRQrm6RfI/AAAAAAAAAZ8/70Few14ZFn0/s320/Untitled1.png)

*[original article](http://onewaytosweden.blogspot.it/2012/09/nellultimo-mese-un-guest-post.html)*


##Di ritorno dalla Blogfesten 4

E' lunedì e si riprende la vita "feriale"... ieri sera siamo rientrati da una bellissima due giorni a Stoccolma per la immancabile Blogfesten che quest'anno è giunta alla quarta edizione.


Grazie all'ospitalità di Mauro e della sua azienda (che ringrazio pubblicamente), abbiamo avuto a disposizione uno splendido attico al 18 piano di uno dei quattro grattacieli gemelli che si trovano in pieno centro a Stoccolma a fianco di Sergels Torg. 











La vista da lassù è qualcosa di splendido e grazie allo splendido sole, il panorama ha reso ulteriormente piacevole la giornata. I blogger e simpatizzanti presenti erano parecchi, ma quello che sicuramente dava più nell'occhio è stato il numero di bambini di ogni età presenti. Io sinceramente ne ho perso il conto, ogni famiglia ne aveva uno o più di uno (fino ad un massimo di quattro de "Gli affollati"), ma devo dire che si sono comportati tutti molto bene. Un bravo ai bimbi ed anche ai genitori che a turno si sono dati da fare per sovra-intendere alle attività ludiche dei piccoli.


Così il pomeriggio è trascorso, come sempre avviene in queste occasioni, tra chiacchiere, confronti, pensieri, ricordi, progetti, idee... insomma un po' di tutto. Ma un'altra cosa mi ha sorpreso un po': il numero di blogger presenti provenienti dalla "provincia" ha letteralmente "surclassato" i blogger della "capitale"... Norrköping, Linköping, Eskilstuna, Uppsala, Umeå, Söderköping (mi sono dimenticato di qualcuno?)... se non fosse per il panorama dal 18° piano del grattacielo e per il fatto che una gita a Stoccolma ce la facciamo sempre volentieri... ;)


Ecco qualche foto comunque per chi non ha potuto venire e per chi non c'era. Arrivederci alla Blogfesten 5 !

P.S. visti i primi commenti vorrei subito chiarire che non era mio intento alcuno fare polemica sui blog provinciali/stoccolmesi... tutto è andato benissimo e siamo stati benissimo !




























![img](http://4.bp.blogspot.com/-llO78h0_rB4/UHK-8I4UZTI/AAAAAAAACOI/g7LKmdblNGk/s320/Grattacielo.jpg)

![img](http://3.bp.blogspot.com/-ms-fwr_Bo3A/UHK9dpG5g2I/AAAAAAAACNc/Tojk0ztYs5o/s320/Blogfesten3.jpg)

![img](http://1.bp.blogspot.com/-EaF0pVCzO4E/UHK9c2bjwnI/AAAAAAAACNY/q2GUV1MH87w/s320/Blogfesten1.jpg)

![img](http://4.bp.blogspot.com/-ml-J9C6_Y8w/UHK9f25lzaI/AAAAAAAACNs/wmp4KaSBt3o/s320/Panorama.jpg)

![img](http://3.bp.blogspot.com/-Gwr0LiAIEBk/UHK9gm_wDbI/AAAAAAAACN0/5G8E0vnLcOE/s320/Passeggini.jpg)

![img](http://3.bp.blogspot.com/-903EDdGckF0/UHK9hzX-t3I/AAAAAAAACOA/cuhgjdl4XR4/s320/Vasa.jpg)

*[original article](http://onewaytosweden.blogspot.it/2012/10/di-ritorno-dalla-blogfesten-4.html)*


##Vacanza !!! Eclisse di sole down under !

Esattamente un anno fa, nei miei primi giorni di paternità, iniziavo a curiosare qui e là per cercare di recuperare le prime informazioni preliminari su un progetto avventuroso e quello che sarebbe stato un sogno destinato a realizzarsi.


Le passeggiate con Galileo a suo tempo in passeggino iniziarono a produrre strane idee che piano piano si sono materializzate nelle nostre menti. Dove saremmo potuti andare prima che il pupo compisse due anni di età (in modo da non pagare troppo il biglietto aereo) sfruttando gli ancora molti giorni di vacanza che ci avanzano (visto che abbiamo lavorato sodo tutta l'estate, cosa molto poco svedese !)  ? E magari sfuggendo proprio nel mese che si dice sia uno dei più brutti da queste parti, novembre?


Il mio trascorso da astronomo e soprattutto le indimenticabili emozioni vissute durante l'unica eclisse totale di Sole che io sia riuscito a vedere in vita mia nel mese di agosto del 1999 in Ungheria mi avevano fatto venire in mente che la prossima eclisse totale di Sole visibile in luoghi più o meno accessibili (che non sia l'Antartide o l'Oceano Pacifico) avverrà proprio il 13 novembre 2012, data quanto mai perfetta per un nostro ipotetico viaggio autunnale.









Ungheria, agosto 1999 









La corona solare dell'eclisse solare del 1999





Come più di qualcuno saprà le eclissi di Sole si possono vedere solo da una strettissima fascia di territorio larga poco meno di 200km ed a vedere la mappa dell'eclisse del prossimo novembre c'è poca scelta: Australia !!











Eccoci quindi ad un passo dalla nostra meta futura... l'Australia ! Dopo un anno di programmi e preparativi, si parte domani.  Sarà un'avventurosa vacanza on the road, che un po' ci ricorda i bei tempi delle stagioni a caccia di tornado nelle Grandi Pianure degli Stati Uniti degli anni 2007-2008-2009. Questa volta, adattando il tutto alla nuova situazione familiare, avremo un camper a noleggio che ci permetterà di girovagare in lungo e in largo down under. Chilometri previsti ? Più o meno 10.000 ma la cosa non ci spaventa affatto visto che per ciascuna stagione negli Stati Uniti abbiamo fatto qualcosa come 10.000 miglia (oltre 16.000 km). E - novità - in questo viaggio saremo in quattro ! No, non c'è un bebè in arrivo bensì si aggrega a noi la nonna globetrotter Rosetta. Come nella migliore tradizione, saremo cablati e connessi tranne in pochi luoghi remoti, quindi stay tuned e seguiteci sul blog !

![img](http://2.bp.blogspot.com/-LsmkJXHXdLk/TrGJBtHYVNI/AAAAAAAABX8/YYk3LAFPzvk/s320/EclisseSole.jpg)

![img](http://1.bp.blogspot.com/-zoUigQVA8rg/TrGJCD8VWLI/AAAAAAAABYI/28o-TUR413M/s320/EclisseSole2.jpg)

![img](http://2.bp.blogspot.com/-xjr9srDc2Xo/TrGJBXnAHpI/AAAAAAAABX4/CyoHrIO5w5o/s320/Eclisse2012.jpg)

*[original article](http://onewaytosweden.blogspot.it/2012/10/vacanza-eclisse-di-sole-down-under.html)*


##Prime impressioni da Melbourne

Eccoci qui, down under ! Il viaggio, seppure lungo (21 ore totali incluso lo scalo da due ore a Doha in Qatar) è filato liscio e Galileo non ha dato segni di scompenso. Il piccolo esploratore ha viaggiato comodamente in pole-position, potendo addirittura dormire in posizione orizzontale in un "bassinette" (una specie di culla appesa alla parete davanti ai nostri sedili) mentre noi ci siamo dovuti accontentare della economy class (nonostante Gabriele avesse sperato in un upgrade visto che compiva gli anni proprio a bordo). Unico problema la statura del piccolo, visto che le gambette dal ginocchio in giù erano fuori dalla "scatola".


Dopo esserci rifatti la piega dei capelli con il phon caldo di Doha (35 gradi ventosi alle ore 22) ed essere rimasti colpiti dagli uomini d'affari arabi con vestito tradizionale bianco e quattro-cinque mogli completamente velate nere al seguito e borse supergriffate a tracolla, siamo stati accolti da una piacevole temperatura primaverile all'arrivo a Melbourne (se confrontata con l'autunno svedese...). Per questi primi giorni siamo ospiti da cugini che abitano in un grazioso quartiere residenziale alla periferia di Melbourne, caratterizzato da saliscendi continui in mezzo al verde. Le case sono prevalentemente villette in mattoncini con piccolo giardino senza recinto, garage ed auto enorme (per le dimensioni europee) parcheggiata nel driveway, fattori che un po' ci ricordano qualche stato degli USA.


Il mio primo sbaglio è quello di aver provato a salire in auto sul sedile anteriore destro in qualità di passeggero ma ops... c'era il posto di guida ! Poi ovvio qui tutto è rovescio con la guida ma di questo avremo modo di parlare nei prossimi giorni.


Smaltite le nove ore di fuso orario (di cui parleremo sicuramente in un altro post visto la complicatezza dei fusi orari in Australia), abbiamo dedicato le prime due giornate alla visita di Melbourne. Per me ritornarci dopo sedici anni ha fatto un certo effetto: molte cose e persone erano esattamente come le ricordavo. A coronamento di tutto ciò ci è stata organizzata anche una cena-barbecue-rimpatriata con le amiche che avevo conosciuto a scuola nel lontano 1996. Chi si è sposato, chi divorziato, chi ha avuto figli... ma sembrava che fosse passato solo qualche giorno.


Ecco qualche piccola curiosità di queste due giornate tra casa e città. In cucina abbiamo trovato un sinistro oggetto onnivoro nel lavandino della cucina, dal nome inquietante di un supereroe: l' "in-sink-erator". Ovvero un potente tritatutto da 0,65 cavalli di potenza !




















Infine è proprio vero che l'Australia è un "melting-pot": per le strade le facce sono di ogni colore e tratto somatico come anche il modo di vestire è molto eterogeneo.


Domani inizierà l'avventura vera e propria perché dell'Australia abbiamo in programma di vedere parecchio e di spostarci senza usare l'aereo. Alla prossima !

![img](http://3.bp.blogspot.com/-LFilxRRANBg/UIke1MMrz0I/AAAAAAAAAbM/hrSDSURRZos/s320/Bassinette.jpg)

![img](http://1.bp.blogspot.com/-SyNRKGNqsQE/UIkeGWZYlVI/AAAAAAAAAbE/2zCDHwaxYIw/s320/HarryPotter.jpg)

![img](http://2.bp.blogspot.com/-s2bv7_V9sRI/UIkbQlIm__I/AAAAAAAAAaQ/w6G1WEpVpjI/s320/InSinketor.jpg)

![img](http://2.bp.blogspot.com/-4OKmMB_5mAI/UIkbhx-ACxI/AAAAAAAAAaY/05jMc3dcb0E/s320/Salita.jpg)

![img](http://1.bp.blogspot.com/-yvdcrOPtoNU/UIkb-Q_CmSI/AAAAAAAAAag/lIhTqsJ9sfc/s320/IMG_2194.JPG)

![img](http://3.bp.blogspot.com/-rW2C5uULE9g/UIkc24FyBYI/AAAAAAAAAao/PLUsK3FWFPo/s320/IMG_2262.JPG)

![img](http://1.bp.blogspot.com/-l7pkpktESOo/UIkdDQWQTVI/AAAAAAAAAa0/OGIlG8R44dI/s320/Chemist.jpg)

![img](http://3.bp.blogspot.com/-kaoen7fWvUo/UIkdEi17HdI/AAAAAAAAAa4/OvyQs6_WYn0/s320/GalileoProteine.jpg)

*[original article](http://onewaytosweden.blogspot.it/2012/10/prime-impressioni-da-melbourne.html)*


##Prima tappa: Melbourne-Lorne (Great Ocean Road)

Eccoci qui: prima notte in camper, nonché battesimo della
vita da campeggiatori per Gabriele e Galileo. Dopo una giornata dedicata ai
preparativi delle valigie e all’ottimizzazione del bagaglio che porteremo con
noi, siamo andati a ritirare il nostro mezzo all’autonoleggio. Per chi ha
presente lo svedese Rent-A-Wreck, ecco, questo è l’equivalente australiano:
spartano e vecchiotto ma funzionante, con ben 206000 km sul cruscotto. Lo
spazio a bordo non manca visto che i posti letto disponibili sarebbero 6, e
siamo dotati anche di un numero assolutamente rispettabile di elettrodomestici.
Insomma non ci lamentiamo, e iniziamo ad imparare l’utilizzo del mezzo.
Gabriele è all’inizio decisamente impensierito dalla guida a sinistra, visto
che per uscire dall’autonoleggio c’è perdippiù un bel traffico sulla
tangenziale. Il tutto si rivela in realtà più facile del previsto e nel giro di
pochi chilometri con il traffico si diradano anche gli ultimi timori. Facciamo
una bella spesa per rifornirci di tutto il necessario e poi via, verso la prima
tappa. Purtroppo tra una cosa e l’altra ormai si è fatto tardi e dirigendoci
sulla costa verso occidente riusciamo a fare solo un piccolo pezzo della Great
Ocean Road, raggiungendo il paesello turistico di Lorne. La vista sull’Oceano
vale davvero la pena, e riusciamo a parcheggiare e sistemarci per la notte in
un posto tranquillo. 

*[original article](http://onewaytosweden.blogspot.it/2012/10/prima-tappa-melbourne-lorne-great-ocean.html)*


##Alla scoperta dello stato del Victoria

Dopo la prima notte trascorsa campeggiando liberamente su uno spiazzo erboso nei pressi di Lorne, all'imbocco della Great Ocean Road, il viaggio è proceduto su questa meravigliosa strada panoramica tutta curve che regala alla vista dei paesaggi davvero mozzafiato. Uno stop è d'obbligo lungo il percorso per un giro in un Wildlife Park, dove in un'area davvero molto ampia si possono incontrare a tu per tu numerosi animali per noi esotici e non. Galileo in particolare è gasatissimo all'incontro con wallaby, canguri ed emù a cui non ha paura di dar da mangiare. Per il resto ci sono wallaby, pappagalli di diverse specie, cavalli, galline, pavoni, pecore, e chi più ne ha più ne metta...








Dopo questa divertente pausa procediamo alla volta dei Dodici Apostoli, i famosi faraglioni sulla costa oceanica, che in origine erano 12 come il nome fa intuire, e di cui ora restano solo 6. Ancora una volta, il panorama vale il viaggio fin qui. 








Procediamo infine fino ad un piccolo campeggio nei dintorni di Portland, dove finalmente possiamo connetterci alla rete elettrica, rifare scorta di acqua e mettere in carica le nostre apparecchiature elettriche. Il piccolo caravanpark, situato sull'ansa di un fiume, è piccolo ma grazioso: a disposizione degli ospiti un bel parco-giochi superattrezzato per la gioia del piccolo, un barbecue e una cucina/sala da pranzo attrezzata di tutto punto. 


La notte a Portland e le giornate trascorse portano consiglio e la mattina successiva, dopo meditamenti e ripensamenti giungiamo alla decisione di cambiare il nostro programma di viaggio. Uno sguardo alle temperature attuali nel nord dell'Australia, dove inizialmente volevamo arrivare, il pensiero dell'aria condizionata che non è delle migliori nel nostro camper, nonchè il fatto che Galileo soffre parecchio il caldo e non può stare troppo tempo in camper, ci fanno prendere una decisione radicale. A malincuore rinunciamo all'idea di arrivare a Cairns per l'eclisse, ma d'altra parte c'è l'imbarazzo della scelta di cose da vedere senza andare lontanissimo, e quindi optiamo per un cambio di rotta verso est. 











Dopo Portland e la meravigliosa spiagga da surfisti di Bridgewater, puntiamo in direzione Ballarat fermandoci a campeggiare liberamente a Lake Bolac, un micropaese dove però c'è una graziosissima area di sosta con attrezzata di barbecue che noi prontamente sfuttiamo per la nostra cena succulenta: c'è da dire che finora quanto a cibo non ci siamo fatti mancare proprio nulla pur con la spartana cucina del camper e potendo usufruire della corrente ogni altro giorno. Il paesaggio da Portland a Lake Bolac è verde e ondulato: i monti Grampiani si vedono a breve distanza, e per il resto le distese verdi sono punteggiate da pecore e bovini. 


Nella mattinata odierna riaggiungiamo finalmente Ballarat, seconda cittadina dello stato del Victoria e famosa soprattutto come città mineraria. La giornata è dedicata alla visita di Sovereign Hill, dove un agglomerato minerario di fine ottocento è stato completamente ricostruito e dove si possono visitare le vecchie miniere d'oro. Volendo ci sono a disposizione anche dei catini per chi vuole cercare qualche piccola pepita nel ruscello vicino alla miniera: noi ci soffermiamo solo brevemente e non troviamo nulla (e tra l'altro vogliamo evitare che Galileo si butti direttamente nell'acqua !) ma c'è molta gente che si sofferma a lungo.





Da Ballarat infine procediamo alla volta della seconda città mineraria del Victoria, Bendigo, famosa anche per la lavorazione della ceramica. Qui ci sistemiamo in un bel camping superattrezzato e festeggiamo la serata con un ulteriore barbecue e birretta fresca. Le temperature sono decisamente cambiate dalla nostra partenza da Melbourne: dagli 8 gradi al risveglio stamattina a Lake Bolac, ora siamo sui piacevoli 25 gradi, che ci permettono di stare in sandali e maniche corte: ci voleva, finalmente!







![img](http://3.bp.blogspot.com/-HQVo8R84KxE/UI5WhArpxfI/AAAAAAAAAbg/8UL2mopRp5M/s320/Galileo+Wallaby.jpg)

![img](http://4.bp.blogspot.com/-vqmQDGVVW4I/UI5Wx-50pzI/AAAAAAAAAbo/a_RIM5wNXKc/s320/Chispuntadallapancia.jpg)

![img](http://1.bp.blogspot.com/-51_84lejPm8/UI5XLYwo_SI/AAAAAAAAAbw/6BG5MIFrffY/s320/12apostoli.jpg)

![img](http://3.bp.blogspot.com/-jk8aiyORwJc/UI5ZpDa4H1I/AAAAAAAAAcc/7_xzsX2QSLo/s320/Itinerario.png)

![img](http://2.bp.blogspot.com/-GMemBi3IsdI/UI5Xusxp4TI/AAAAAAAAAb4/810craF7VQ4/s320/Filoneoro.jpg)

![img](http://1.bp.blogspot.com/-mKnho3donw8/UI5X-WbTOaI/AAAAAAAAAcA/BxGmqtBKaeI/s320/Bowling.jpg)

![img](http://3.bp.blogspot.com/-kklMJdQNv1s/UI5YNpRXaZI/AAAAAAAAAcI/PwRGIETSNqg/s320/IMG_2452.jpg)

![img](http://1.bp.blogspot.com/-cbhUwaVf4F0/UI5ZEFBbe-I/AAAAAAAAAcU/C7DFa7pUNGU/s320/IMG_2460.jpg)

*[original article](http://onewaytosweden.blogspot.it/2012/10/alla-scoperta-dello-stato-del-victoria.html)*


##Tra Victoria e New South Wales

Altra giornata on the road, oggi circa 250 km in totale. Dal bel caravanpark di Bendigo ci volgiamo verso est e procediamo verso la cittadina di Shepparton, passando attraverso un paesaggio caratterizzato da frutteti di vario tipo: è questa una regione nota appunto per le coltivazioni di frutta, dove lavorano operai stagionali, tra cui quelli che arrivano in Australia con il visto vacanza-lavoro e hanno voglia di guadagnare qualche soldo con lavori manuali. A Shepparton seguiamo le indicazioni della guida e cerchiamo per un bel pezzo il centro di arte e cultura aborigena, che alla fine troviamo con non poche difficoltà: la bella costruzione di legno che ospita il museo-centro culturale non è affatto segnalata e siamo gli unici visitatori. Di turisti non devono esservene tanti in generale, dato che la custode, di chiara origine aborigena, ci chiede di poterci fare una foto ! La visita è per il resto è molto interessante e probabilmente questo piccolo museo è l'unica attrazione di una cittadina piccola e curata ma per il resto un po' anonima. 


Pranziamo sul prato adiacente al museo, vicino ad un corso d'acqua, godendoci il fresco e il profumo che si respira all'ombra dei numerosi eucalipti, per poi proseguire la nostra rotta verso nord-est. L'idea è di arrivare tra qualche giorno fino a Canberra e poi a Syndey, ma i chilometri sono parecchi e dovremo fare qualche tappa intermedia. Ci fermiamo per una sosta nella graziosa Albury, che con la gemella Wadonga sorge sulla riva del fiume Murray (Wadonga nello stato del Victoria e Albury nel New South Wales). La fermata è d'obbligo alla biblioteca comunale, un moderno edificio che ospita un'esposizione sulla storia della città di Albury e della regione circostante (vengono ricordati tra i personaggi famosi una cestista che vinse una medaglia olimpica a Sydney 2000, un famoso giocatore di football australiano, un imprenditore di successo che fece fortuna grazie ad una mega-pizzeria e la scuola nazionale circense che ha sede proprio lì). Di notevole interesse anche la storia un po' meno recente, in particolare quella di Bonegilla, un vicino centro di accoglienza degli immigrati che arrivarono in Australia da tutto il mondo fino al 1971. E' possibile anche fare una ricerca via computer di eventuali antenati sbarcati in Australia e accolti proprio lì. 


Infine, dopo gli ultimi 70 km della giornata approdiamo nell'anonima Holbrook, che tuttavia (come ogni micropaesello australiano) ha almeno un'attrazione da offrire ai propri turisti: in questo caso un sottomarino in bella esposizione in centro città, con annesso piccolo museo.  Riserveremo questa visita per domani mattina e per ora ci parcheggiamo in un piccolo caravanpark ai margini del paesello. Oggi fa veramente caldo, e scambiando quattro chiacchiere con il padrone del posto veniamo a sapere che le temperature qui variano da -7°C a +47°C: ci possiamo ritenere fortunati visti i 27-28°C all'ombra di oggi !







![img](http://2.bp.blogspot.com/-w_rHa7T6ukI/UI-Dr8k9ENI/AAAAAAAAAcs/Yt55u6jw9J4/s320/Map121030.png)

*[original article](http://onewaytosweden.blogspot.it/2012/10/tra-victoria-e-new-south-wales.html)*


##Canberra e Australian Capital Territory

Gli ultimi due giorni sono stati dedicati allo spostamento
da Halbrook a Canberra, la nostra prima grande destinazione. L’itinerario
migliore prevedeva purtroppo un bel po’ di autostrada: bene per la tempistica, perché
lo spostamento è agevole e veloce, ma non molto da dire sul paesaggio, se non
che si tratta di una gran distesa di prati dove a volte si vedono mucche o
pecore al pascolo. 


Arriviamo a Canberra nel primo pomeriggio e, visto l’orario
non molto tardo, ci sembra un peccato parcheggiarci di già in campeggio, e
quindi decidiamo di procedere con una deviazione di circa 40 km a sud-ovest per
 visitare due cose: in primo luogo
il “Canberra deep space communication complex” e successivamente il parco
naturale di Tidbinbilla. La strada per arrivare al centro spaziale è un
saliscendi tortuoso ma alla fine la nostra ricerca è premiata: in una valle
molto isolata appare davanti ai nostri occhi un enorme radiotelescopio.
Fortunatamente il visitor center è aperto ancora per un’oretta e quindi ne
approfittiamo per una visita: in esposizione la storia del centro, da dove si
monitoravano le missioni spaziali della NASA come l’Apollo, nonché un bel po’
di materiale storico come tute spaziali e campioni di cibo liofilizzato
spaziale. Chi l’avrebbe mai detto che saremmo riusciti a visitare anche questo ?
Gioia pura per noi, appassionati di spazio e scienza. 











A poca distanza dal centro spaziale si trova la riserva
naturale,  la cui visita riserviamo
al giorno successivo, sistemandoci per la notte in un campeggio nelle
vicinanze. Si tratta di un campeggio “libero”, ovvero senza cancelli o
sbarramenti, ma gestito dal parco naturale e dove si può sostare previo
pagamento della modesta quota direttamente in una “busta dell’onestà” da
infilare in una cassettina di legno all’ingresso… Siamo proprio da soli: non
c’è connessione internet, il cellulare non prende, non ci sono altri
campeggiatori e i nostri vicini di casa sono pappagalli variamente colorati che
svolazzano a breve distanza e canguri che invece aspettano l’imbrunire per
saltellare qua e là molto vicino al nostro camper da dove li osserviamo dopo
cena al buio completo (per fortuna c’è la luna piena).


Al risveglio ci sgranchiamo le gambe con una breve
passeggiata verso una cascata lì nelle vicinanze, e successivamente procediamo
con la visita del parco: 20 km di itinerario in camper con varie soste per
procedere a piedi lungo vari sentieri ed ammirare la fauna locale. Canguri,
emù, pappagalli, volatili di varie specie, cigni neri, anatre… ci mancano
ancora i koala e gli ornitorinchi ma speriamo nei prossimi giorni ! La netta
sensazione è quella di trovarsi in un luogo primordiale, probabilmente non
molto diverso da com’era migliaia di anni fa…











Nel pomeriggio facciamo ritorno a Canberra dove ci troviamo
a risolvere un piccolo problema tecnico (per fortuna siamo in una grande città
dove c’è il negozio con la Mela, altrimenti questo post avrebbe dovuto
aspettare parecchio !). Non disperiamo e risolto il tutto cogliamo l’occasione
per fare una passeggiata per le vie del centro, concludendo degnamente con un
giro su un colle in periferia da dove si può ammirare la struttura geometrica
di questa città spaziosa, che a me per molti aspetti ricorda la svizzera Ginevra.
Domani ci aspetta un bel giro per la città: in programma la visita al
Parlamento, al Museo Nazionale Australiano e ai Giardini Botanici. 













![img](http://2.bp.blogspot.com/-9B-Lp4zU_EU/UJJOhvtVxDI/AAAAAAAACPc/PHBNv7LSokw/s320/Centrospaziale.jpg)

![img](http://3.bp.blogspot.com/-RJL0s5eASl0/UJJPDk5V5OI/AAAAAAAACPs/klonzXp7cpU/s320/Pappagalli.jpg)

![img](http://2.bp.blogspot.com/-MqrQeshBL0M/UJJOwrK6_NI/AAAAAAAACPk/RzEjSUpRx7Q/s320/Canberra.jpg)

*[original article](http://onewaytosweden.blogspot.it/2012/11/canberra-e-australian-capital-territory.html)*


##Da Canberra a Sydney e oltre

Dopo due splendide giornate a Canberra, che si è rivelata
una sorpresa (spaziosa, ben organizzata, pulita, con molte cose interessanti da
vedere), procediamo sempre verso nord e arriviamo a Sydney.














 Lungo la strada
attraversiamo un parco naturale e da qui scendiamo verso la costa lungo un bel
numero di tornanti (premio della bravura a Gabriele che guida a sinistra il
camper di 7 m di lunghezza…). Qui ci fermiamo per qualche breve sosta e osserviamo i temerari che nell'acqua gelida del Pacifico nuotano o fanno surf.... le spiagge certo sono bellissime ma la temperatura oggi non è il massimo (17 gradi di massima e pioggerellina).


Ad un certo punto decidiamo per una deviazione, incuriositi dalle indicazioni stradali per una destinazione quantomeno
insolita, che difficilmente ci saremmo aspettati in Australia e che di
australiano ha ben poco a dire il vero: un enorme tempio buddhista.  











Veniamo a sapere che la ragione della
sua presenza è la sede, proprio vicino a Syndey, di una comunità buddhista
molto grande, a cui afferisce addirittura un’università. Giriamo in
tranquillità il bel posto, compreso il giardino dagli alberi e dai fiori dai
meravigliosi colori, e successivamente proseguiamo verso nord. Ci fermiamo per
la notte in un parcheggio sulla spiaggia di Sans Souci, alla periferia di
Sydney: dalla finestra del camper mentre ceniamo abbiamo la vista su Botany Bay
!


Veniamo svegliati la mattina dal cornacchiare di un gran
numero di uccelli marini e dal rumore di un bel numero di ciclisti che
partecipano ad una grande manifestazione non competitiva da Sydney a Wollongong
passando proprio dal posto dove ci siamo fermati. 








Il traffico verso la città,
causa anche la manifestazione, si fa pesante. Tentiamo una sosta a Bondi Beach,
che vista la giornata di sole dalle temperature estive  è gremita di gente, ma purtroppo non è
facile trovare parcheggio nella mischia e perdippiù con il camper, e ci
dobbiamo accontentare di uno sguardo da lontano. Procediamo verso il centro e
si rivela un’impresa anche parcheggiare lì: o meglio, i parcheggi ci sono ma
non a misura di camper ! Alla fine troviamo un buco e ci piazziamo, giusto il
tempo di fare un giro all’Opera House, di goderci il sole sulla baia, e di fare
una passeggiata nei giardini botanici, dopodiché ci spostiamo nelle vie
centrali per un giro anche lì.





La difficoltà nel muoverci con il nostro mezzo
di trasporto ci inibisce un po’ nella visita della città, visto il traffico, le
deviazioni, la viabilità non facilissima: alla fine stanchi proseguiamo verso
nord lungo la costa, e dopo l’attraversamento di un altro parco naturale
raggiungiamo il nostro caravanpark per la notte a The Entrance, su una striscia
di terra tra un lago e l’Oceano Pacifico. La nostra piazzola è a qualche decina
di metri dall’acqua, e si vedono anche i pellicani !

![img](http://2.bp.blogspot.com/-AMR81vSO0jk/UJZLNCmvJlI/AAAAAAAAAdM/UzzdRpV391M/s320/GalileoLucertolone.jpg)

![img](http://4.bp.blogspot.com/-YjlSZEdNZhU/UJZLIW9ehlI/AAAAAAAAAdE/HvwZJAmvdNo/s320/Canberra.jpg)

![img](http://4.bp.blogspot.com/-T3jvmS8d-Yg/UJZLh3sD7QI/AAAAAAAAAdc/kalFmMrERFw/s320/ParlamentoCanberra.jpg)

![img](http://4.bp.blogspot.com/-AFXsYvxwqko/UJZL2JCDS2I/AAAAAAAAAd8/e0EbbIAhEKI/s320/Temerari.jpg)

![img](http://1.bp.blogspot.com/-Cwj-mKVyAuI/UJZL4gM2fNI/AAAAAAAAAeE/BTK4rwNgHLo/s320/TempioBuddhista.jpg)

![img](http://3.bp.blogspot.com/-ghmjDhQ4Njs/UJZLAINJL2I/AAAAAAAAAc8/6JAB3zRmqUA/s320/BotanyBay.jpg)

![img](http://4.bp.blogspot.com/-KjbY_1TkIQU/UJZLVtJU1GI/AAAAAAAAAdU/HlwWlow0Cpg/s320/HydePark.jpg)

![img](http://3.bp.blogspot.com/-o7_Co3EaMoY/UJZLvMYBHfI/AAAAAAAAAds/Ij-zlW7jRAM/s320/Superalbero.jpg)

![img](http://2.bp.blogspot.com/-KFypr7HAbJw/UJZLzLN_d0I/AAAAAAAAAd0/GMtL5GV88pg/s320/Sydney.jpg)

![img](http://3.bp.blogspot.com/-bHKpbVxXSsU/UJZMCyhgAzI/AAAAAAAAAeM/X2TXMyebxjQ/s320/VecchioENuovo.jpg)

*[original article](http://onewaytosweden.blogspot.it/2012/11/da-canberra-sydney-e-oltre.html)*


##Lungo la Pacific Highway

Dopo qualche giorno vi scriviamo ora da Byron Bay, il punto
più ad est di tutto il continente australiano, appena più a sud di Brisbane. Le
giornate appena trascorse sono state dedicate alla scoperta della Pacific
Highway, che potrebbe essere definita la cugina australiana della Route 66: una
lunghissima strada che inizia da Sydney e si snoda lungo tutta la costa
pacifica del New South Wales. 











Le cittadine attraversate dalla strada non hanno
in sé nulla di particolare: si tratta perlopiù di piccoli centri abitati
situati lungo la costa o appena all’interno di questa, ma nelle cui vicinanze
vi sono spiagge e panorami di estrema bellezza. Questi luoghi sono meta di
surfisti, e non ci vuole molto a capirne il perché: qui il vento soffia
costantemente (nonostante i 26-27 gradi all’ombra non si sente un gran caldo) e
le onde non mancano. L’acqua è troppo fredda per i nostri gusti ma ci gustiamo
la vista da scogliere e promontori e visitiamo vecchi fari oltre che a fare
qualche passeggiata in riva all’oceano. 





La strada tra un centro abitato e l’altro è puro e semplice
bush e non si vede molto se non eucalipti a destra e a sinistra. D’estate qui
un problema importante sono gli incendi, e questo lo vediamo con i nostri occhi
passando attraverso un tratto di strada in cui sono al lavoro vigili del fuoco
e polizia con un gran numero di mezzi compresi elicotteri per spegnere delle
fiamme che si sollevano da un bosco abbastanza vicino alla strada che stiamo
percorrendo. Per noi nessun pericolo, ma si sente comunque la puzza di bruciato
e si vede un gran fumo. Ad un certo punto arriviamo ad un centro naturalistico
e ci fermiamo per vedere ancora una volta gli animali australiani: qui possiamo
(oltre a tutto il resto) addirittura accarezzare un koala e vedere a distanza
ravvicinata dei wombat che dormono della grossa nella loro tana…. Galileo come
al solito apprezza e dà segno di divertirsi in questa vacanza !


Una curiosità che abbiamo avuto l’occasione di vedere lungo
la strada è il museo di New Italy, una comunità fondata nel 1881  da emigranti veneti sulla costa
settentrionale del New South Wales ! I cimeli dell’epoca, i documenti e le
fotografie nonché l’esposizione dedicata alle regioni italiane sono veramente
toccanti !




![img](http://2.bp.blogspot.com/-vEAhPj-TF9U/UJuP_V8RXWI/AAAAAAAAAeg/qKINUfey3Nw/s320/Map121108.png)

![img](http://1.bp.blogspot.com/-e12lAAGCcgA/UJuQaBMlQ-I/AAAAAAAAAeo/ukHbV66a5qk/s320/Pippi+beach.jpg)

![img](http://4.bp.blogspot.com/-5yziqqkSA8s/UJuQwVsSgnI/AAAAAAAAAew/R9jmCoSGuis/s320/Smokey+Cape.jpg)

![img](http://3.bp.blogspot.com/-blSCYrFFhf4/UJuQ6dgNl4I/AAAAAAAAAe4/QLTeaQKnVBI/s320/Stockton.jpg)

*[original article](http://onewaytosweden.blogspot.it/2012/11/lungo-la-pacific-highway.html)*


##Destinazione Tropico

Vi avevamo lasciati nel paesino hippie di  Byron Bay, all’estremo nord della costa
del New South Wales. Ci ritrovate in quello che sarà il punto più a nord del
nostro viaggio, una meta tutto sommato di rispetto anche se non arriveremo a
Cairns per l’eclisse di domani mattina: siamo a Rockhampton, esattamente al
tropico del Capricorno,  ed il
contachilometri segna circa 4000 km dalla partenza.  


Da Byron Bay abbiamo diretto la nostra rotta lungo la costa,
oltrepassando il confine tra New South Wales e Queensland: anche qui molte
spiagge da surf ma molto vento nonostante il bel sole, il che ha reso difficile
trascorrere più di qualche mezz’ora in spiaggia.  Il tratto di costa a sud di Brisbane è noto come Golden Coast
e purtroppo il paesaggio naturale è stato completamente trasformato da
un’urbanizzazione estrema e, diventando famosa località turistica e di
divertimento (vicina anche a molti parchi di divertimento), si è riempita di
grattacieli e cemento. Decidiamo di non fermarci, e proseguiamo oltre per il nostro
primo pernottamento vicino al molo del paesino di Jacobs Wells, poco prima di
entrare nell’esteso agglomerato urbano di Brisbane. In serata inizia qualche
goccia di pioggia che diventa torrenziale nella giornata successiva, il cui
programma è la visita alla città di Brisbane. Già sapevamo che girare in città
con il camper non sarebbe stata impresa facile, e infatti fatichiamo a trovare
un parcheggio: dopo un breve drive-through nel centro storico per vedere i
(pochi) edifici d’epoca, troviamo posto nei pressi del Museum of Queensland
dove ci fermiamo causa pioggia scrosciante per un’occhiata alle interessanti
esposizioni sul passato aborigeno del Queensland.  All’uscita ancora 
- tanta – pioggia, per cui recuperato il camper decidiamo di lasciare la
città e dirigerci ancora più a nord verso la Sunshine Coast. Il nome del posto
purtroppo non è alla sua altezza in questi giorni, infatti durante la nostra
permanenza di sole non ne vediamo proprio ed anzi continua a piovere a secchi.
Per fortuna c’è la possibilità di fermarsi all’Underwaterworld vicino a
Maroochydore, un acquario oceanico dove si può vedere (al coperto) un po’ di
tutto, dai pesci tropicali della barriera corallina agli squali e alle razze: c'è anche un tunnel trasparente attraverso cui si può camminare per vedere il tutto sopra la propria testa.





Salvata la giornata, ci fermiamo infine per la notte ad Alexandra Heads sulla
costa sperando che la pioggia ci dia tregua per la giornata successiva. 


Al nostro risveglio fortunatamente non piove più ma il cielo
è ancora grigio e cupo. Si risale ancora verso nord verso Noosa Heads, la
località più “in” di questo tratto di costa, per approdare poi a Hervey Bay,
proprio di fronte a Fraser Island, dove il tempo è migliore e ci possiamo
godere il panorama e una passeggiata su una spiaggia finalmente non battuta dal
vento. 





Sarebbe stato bello fare una deviazione per Fraser Island, dove però è
necessario un mezzo 4x4 per poter procedere, ma anche il panorama da qui è
molto bello: distese di sabbia molto lente dove la bassa marea ha fatto
insabbiare non poche barche, gabbiani e pellicani, nonché meduse spiaggiate sulla
battigia.  La zona è per il resto
famosa per la coltivazione della canna da zucchero, di cui vediamo piantagioni
a bordo strada e anche qualche raffineria.


Per la notte scegliamo un’area di sosta bella e attrezzata a
Childers, nell’interno,  dove ci
sono molti altri camperisti come noi, e la mattina successiva partiamo per
un’ultima puntata sulla costa a Tannum Sands: la costa non la rivedremo poi più
fino al nostro arrivo a Melbourne, quindi meglio approfittarne ! Da Tannum
Sands fino a Rockhampton il paesaggio è abbastanza costante, non ci sono grossi
paesi e vediamo eucalipti a destra e a sinistra. Finalmente nel punto più a
nord della nostra vacanza giungiamo al Tropico, e ci accoglie all’ingresso del
paese un bufalo enorme (naturalmente finto, a decorazione di una rotonda),
simbolo di una cittadina famosa per i sui allevamenti di bovini. 


Qui finisce la parte 
“da spiaggia” della nostra vacanza, e inizia la parte avventurosa, nella
terra di nessuno dell’outback australiano !

![img](http://2.bp.blogspot.com/-KWWrusqIJdw/UKFxjAjDRoI/AAAAAAAAAfM/sWxrilPGRWI/s320/BuonoQuestoBambino.jpg)

![img](http://2.bp.blogspot.com/-J84x6aI4D1A/UKFxq4q_BoI/AAAAAAAAAfU/OOAxlUdwcSs/s320/CoccoDelPosto.jpg)

![img](http://1.bp.blogspot.com/-uACjTM7ptpM/UKFyAfXoVlI/AAAAAAAAAfg/BPA-OmgpaYQ/s320/Barche+spiaggiate.jpg)

![img](http://4.bp.blogspot.com/-GG5LFJJZ9jA/UKFyFWK73kI/AAAAAAAAAfo/ucWE6Lex7pI/s320/HerveyBay.jpg)

![img](http://4.bp.blogspot.com/-7AwumzpiTs8/UKFyLGI1zwI/AAAAAAAAAfw/hT3lewNtbuM/s320/CimiteroMeduse.jpg)

![img](http://2.bp.blogspot.com/-P2wuiHLaR14/UKFyoaw32_I/AAAAAAAAAf4/Gw43ksCUyig/s320/PiantaRossa.jpg)

*[original article](http://onewaytosweden.blogspot.it/2012/11/destinazione-tropico.html)*


##Outback

E’ proprio vero che le cose inaspettate sono le più belle e
divertenti: pensavamo di non avere molto da fare nella terra di
nessuno dell’outback australiano, se non vedere sterminate distese dove
l’occhio raggiunge l’orizzonte in ogni direzione, ma questi ultimi due giorni
si sono rivelati una scoperta, al di sopra delle nostre aspettative.


Da Rockhampton imbocchiamo di buon mattino la Capricorn
Highway, in direzione ovest: la strada corre parallela al tropico del
Capricorno in un paesaggio abbastanza monotono che diventa con il passare dei
chilometri sempre più piatto. Se ne vedono poche, di macchine, e la maggior
parte dei mezzi che incontriamo sono enormi camion a più rimorchi.





Decidiamo sulla carta di fermarci per una prima sosta-pranzo
a Blackwater, convinti che non ci sia nulla di particolare da vedere (sulla
nostra guida turistica non c’era alcuna menzione del paesello) ma ci sbagliamo
di grosso: Blackwater è sede dell’International Coal Centre, un grande centro
educativo sull’industria dell’estrazione del carbone, dal momento che nelle
vicinanze di Blackwater vi è la più grande miniera australiana di carbone a
cielo aperto. Leggiamo e ci documentiamo, e approfittiamo anche di una
passeggiata in un bel giardino in stile giapponese sul retro dell’edificio (la
società che gestisce la miniera è parzialmente di proprietà giapponese).


Maciniamo un altro po’ di chilometri e, passata Emerald, ci
dirigiamo verso la nostra meta, ovvero la località di Willows Gemfields, un po’
appartata rispetto alla Highway. L’intera regione (come forse qualcuno avrà
capito dal nome dei paesi) è ricca di pietre preziose, principalmente zaffiri e
opali e a poca distanza vi sono anche i paeselli di Rubyvale e Sapphire. Arrivati a
destinazione, cominciamo a capire di essere abbastanza fuori stagione: il primo
dei due caravanpark è in chiusura stagionale, e arrivati al secondo e ultimo
non troviamo nessuno alla reception, che sembra completamente chiusa. Per la
sera ci serve assolutamente la corrente elettrica per il camper e quindi
speriamo di trovare almeno qualcuno che ci dia informazioni su dove poterci
fermare. Curiosando qua e là dietro la reception del campeggio (che oltre a
questo è anche: ufficio postale, supermercatino del paese,  ufficio informazioni, biblioteca pubblica
e “centro culturale”) ci imbattiamo con nostra fortuna nella proprietaria del
posto, che ci accoglie e ci permette di sistemarci e, sopresa, c’è anche la
connessione internet 4 G (e con questo anche la mia lezione settimanale di
russo a frequenza obbligatoria è salvata !).  Con nostro stupore siamo quasi gli unici in questo campeggio
a zero stelle (definirlo spartano è decisamente un eufemismo, ma quanto a
charme e “carattere” si meriterebbe decisamente il massimo dei voti). 





Abbiamo
la compagnia di una coppia di pensionati di Brisbane, qui residenti “a lungo
termine” con la loro roulotte, e un’altra coppia di anziani anche loro
qui da parecchi mesi. Ma perché restarsene qui così a lungo, in questo posto
sperduto che a malapena esiste sulla carta geografica, 80 residenti permanenti
??? Ma per cercare le pietre preziose, naturalmente ! Willows gemfields è un immenso
terreno di ricerca, dove lo scavo “industriale” non è permesso e quindi solo le singole persone possono provare a trovare qualche zaffiro o
altra pietra preziosa. Con l’apposito permesso, naturalmente. 


Ci risvegliamo il giorno successivo con un po' di emozione: è oggi il giorno dell'eclisse totale di sole  ! Avremmo dovuto essere a Cairns, e l'abbiamo mancata di poco ma non ci perdiamo d'animo e cerchiamo di vedere il possibile anche da qui: l'eclisse qui arriva all'87% ma nonostante la non completezza l'atmosfera è comunque strana, la luce surreale, gli uccelli smettono di cantare e la temperatura cala sensibilmente. Ecco cos'abbiamo visto:











Dopo colazione torniamo con la mente all'avventura della giornata, la ricerca delle pietre ! Dopo
aver chiesto lumi su attrezzatura e zona migliore, vi dedichiamo qualche ora con passeggiata fino al terreno di scavo, recupero di un secchio di
pietre, ritorno al campeggio, pulitura e setacciamento… Purtroppo
non abbiamo molta fortuna ma il divertimento è tanto !


Ripartiamo, questa volta con meta Barcaldine e  - ancora più a ovest - Longreach: è qui
l’outback, il far west australiano, caldo torrido, con i suoi bovini e le sue
distese brulle di erba secca, i pub ancora in stile fine ottocento e i pozzi
artesiani che riforniscono d’acqua l’intera regione. La temperatura è ben
diversa da quella che avevamo lasciato sulla costa: siamo oltre i 30 gradi,
umidità sotto il 30%, poco vento, sole a picco. Anche qui vi sono un bel po’ di
cose da vedere: la sede originale della compagnia aerea Qantas, con tanto di
Boeing 747 che fa bella mostra di sé sulla highway, e soprattutto la Stockman
Hall of Fame, uno splendido museo sulla storia dei pionieri e sulla vita in
quest’area remota, nonché sulla storia dei Royal Flying Doctors di cui una sede
è proprio a Longreach.








Longreach è l’avamposto dell’outback situato più ad
occidente sulla Capricorn Highway, che a questo punto finisce: dopodiché solo piste
sterrate per spingersi ancora più all’interno. Noi non possiamo che rivolgere la nostra rotta
indietro e poi verso sud, per approdare infine a Blackall, da dove vi
scriviamo. Come ogni paesino, anche questo ha le sue attrazioni, tra cui un piccolo
museo dedicato al più veloce tosatore di pecore della storia (per la cronaca: 321 pecore in 7 ore e 40 minuti, con rasoio non elettrico). Ci sistemiamo
infine in un piccolo campeggio di cui siamo gli unici ospiti e festeggiamo la
nostra avventura nell’outback con una gustosa cena all’aperto e con i
pipistrelli che svolazzano sopra le nostre teste al calare delle tenebre. Un saluto a tutti dalla gang dell'Outback !










![img](http://1.bp.blogspot.com/-EcnYtwJti5o/UKS6NO2RE5I/AAAAAAAAAhQ/VQRnmFZFd3o/s320/Strada.jpg)

![img](http://1.bp.blogspot.com/-on6ULTnuH-o/UKS5AIr5SlI/AAAAAAAAAgc/hYQbg0CwBAk/s320/Frogs.jpg)

![img](http://2.bp.blogspot.com/-dlhOWQDtYtY/UKS5NvefP4I/AAAAAAAAAg0/nRkvm3IoMxE/s320/SalaComune.jpg)

![img](http://1.bp.blogspot.com/-D9o7cwk79Mc/UKS491QnguI/AAAAAAAAAgU/z4gPOL7qMcY/s320/FossickersLicence.jpg)

![img](http://1.bp.blogspot.com/-GDV6dCIBhuY/UKS8p7LkSbI/AAAAAAAAAhg/389CivIdN6g/s320/Ufficiomultiuso.jpg)

![img](http://1.bp.blogspot.com/-NDe1eZLc-7k/UKS43cFqZFI/AAAAAAAAAgM/F5BMc0wUuus/s320/eclisse.jpg)

![img](http://1.bp.blogspot.com/-bd0sAVBpupw/UKS6CECes5I/AAAAAAAAAhA/gl5EY62QCrk/s320/Minatore.jpg)

![img](http://4.bp.blogspot.com/-mdw5-YGnOzw/UKS6I-UuE_I/AAAAAAAAAhI/XvTa5P4_j_s/s320/Minatore2.jpg)

![img](http://1.bp.blogspot.com/-lvxm_upxxjs/UKS7SpFOu5I/AAAAAAAAAhY/KZ1wTHNhS-E/s320/Flying+Doctor.jpg)

![img](http://3.bp.blogspot.com/-yULssl4unAE/UKS5EGa0pNI/AAAAAAAAAgk/OIZz9LjO7lc/s320/LaGangDellOutback.jpg)

*[original article](http://onewaytosweden.blogspot.it/2012/11/outback.html)*


##Terra rossa

Altri due giorni di viaggio, verso sud: Melbourne, la nostra
destinazione iniziale e anche finale, ormai si avvicina a grandi passi. Siamo
nel Queensland sud-occidentale, delle infinite pianure, secco e torrido, dove
tra un paesino e l’altro ci sono non meno di un centinaio di chilometri da
percorrere – e in mezzo il nulla. Le attrazioni dei paesini che ci ospitano non
sono molte, anche se in ogni microscopico centro abitato troviamo un fornito
ufficio informazioni con brochure e mappe stradali.  






A volte l’attrazione principale della città è semplicemente rappresentata dalla
bizzarria  decorativa dei suoi
abitanti...















Ma è la natura a fare da vero padrone: se sulla nostra rotta
turistica della costa orientale avevamo visto molti segnali di attenzione a koala, canguri e wombat ma in realtà
nessun animale sulla strada o nelle vicinanze, qui non è inusuale incontrare
sulla highway canguri o emù che attraversano senza paura: anzi, possiamo con
certezza dire di aver incontrato sulla nostra strada più animali che mezzi di
trasporto umano !











Terra rossa alla nostra destra e alla nostra sinistra per
centinaia di chilometri, approdiamo infine a Cunnamulla, un paesello dal nome
bizzarro dove ci sistemiamo in un delizioso campeggio in riva al fiume, senza
alberi né ombra, frequentato da canguri e pappagalli, dove l’occhio spazia
all’orizzonte a 360°C e ci godiamo un tramonto rosato e il cielo stellato del
sud del mondo.













![img](http://3.bp.blogspot.com/-JraBkWi53YE/UKdsosayx4I/AAAAAAAAAh8/DH6nj6VCHdE/s320/Cartello.jpg)

![img](http://1.bp.blogspot.com/-0dRyPU1JbzM/UKdseciCFrI/AAAAAAAAAh0/FKePKBEgoF8/s320/Reggiseni.jpg)

![img](http://4.bp.blogspot.com/-zXSWncbOlxM/UKdtynFrGcI/AAAAAAAAAiY/5Xo0DXTsDzM/s320/Emu.jpg)

![img](http://1.bp.blogspot.com/-eYd7IUNzao4/UKds7xUXv3I/AAAAAAAAAiQ/IHFYq058AfA/s320/IMG_3441.jpg)

![img](http://4.bp.blogspot.com/-GmAjHIXnjKM/UKdsqXiFgwI/AAAAAAAAAiE/wPxHa8niRlA/s320/Map121117.png)

*[original article](http://onewaytosweden.blogspot.it/2012/11/terra-rossa.html)*


##Avventure minerarie

Da Cunnamulla, ci spostiamo in mattinata imboccando la Adventure Way in direzione est. Con una strada dal nome siffatto, ci si aspetterebbero per lo meno strane sorprese ma in realtà si tratta di una normalissima strada di periferia non più larga della via dove abitiamo in Svezia. Quello che è soprendente e un po' avventuroso, invece, è come sempre lo scenario naturale lungo il percorso, che ci offre animali esotici allo stato selvatico 


e vegetazione caratterizzata da altezze crescenti e da una gradazione di verde sempre più pronunciata. Il programma prevedeva un possibile pernottamento nel paesino di St. George: siamo in anticipo e l'idea di passare quasi metà giornata in un posto che non ha nulla di particolare da offrire non ci alletta particolarmente, e quindi procediamo verso Dirranbandi. Non che qui ci sia qualcosa di meglio, ma almeno siamo in anticipo rispetto alla tabella di marcia e arriviamo il giorno successivo in mattinata alla vera attrazione  della regione: Lightning Ridge (siamo ritornati nel frattempo nel New South Wales). 


Il paesello conta in totale 2700 anime ed è noto soprattutto per le sue numerose miniere di opale nero: 100 sono i residenti che vivono della sola attività mineraria. Tra i personaggi che si aggirano in città in effetti alcuni hanno tutto l'aspetto di vecchi minatori, con i vestiti e gli stivali da lavoro impolverati, la borsa a tracolla (magari piena di pietre preziose ?) e l'espressione stanca. 


Dopo un rapido giro all'ufficio turistico, muniti di mappa ci imbarchiamo per un giro in macchina dei campi di scavo, ai margini della città. L'aspetto è quello di pietraie costellate di cumuli di materiale di scavo, e punteggiate da grossi buchi nel terreno protetti da grate. 














Qua e là anche strani macchinari per l'estrazione e la lavorazione delle pietre grezze. Addirittura vediamo roulotte parcheggiate (ad occhio e croce da un bel po' di anni) nel mezzo dei campi di scavo: qualcuno qui ci vive permanentemente ! C'è anche il lato artistico della faccenda: un pittore del luogo con la sua casa-show-room e, a poca distanza, una "casa" fatta di bottiglie e lattine 











e anche una chiesa fatta interamente di lamiera che fu costruita appositamente per un film ("The goddess of 1967") e poi lasciata sul posto. 


Ci fermiamo alla più grande miniera del posto, che è possibile visitare, e scambiamo quattro chiacchiere con il proprietario-minatore. 








Veniamo forniti di caschetto, torcia e mappa della miniera (manoscritta e piuttosto grezza) e da soli scendiamo nelle viscere della terra attraverso una scala a chiocciola di 117 scalini. 








Là sotto è parzialmente illuminato, ma a tratti vi sono dei corridoi bui e viene un po' la pelle d'oca... Vediamo con i nostri occhi le condizioni in cui si lavora in una miniera tuttora attiva (il proprietario-minatore ci racconta di aver fatto il 70% del lavoro da solo dal 1986, e i cunicoli non sono pochi...) e  riusciamo a capirne un po' di più su dove e come si trovano gli opali (non sembra cosa banale). Anche qui non manca il tocco artistico: in uno dei cunicoli c'è un letto sfatto, con tanto di comodino e materiale da lettura serale. A posteriori ci viene raccontato che nessuno in realtà ci ha mai dormito, e si tratta di materiale teatrale utilizzato per alcune scene del film di cui sopra, e poi mai rimosso (troppo complicato tirarlo fuori !). 


Soddisfatti della visita, concludiamo la giornata agli Artesian Bore Bath dove la brontononna osa una nuotatina nell'acqua calda a 41.5°C della piscina pubblica e gratuita (accesso libero 24 ore su 24, 7 giorni su 7 !): l'acqua proviene, calda, direttamente dal Grande Bacino Artesiano. 








Per il resto della famiglia la temperatura è troppo alta, e quindi preferiamo un bagno rinfrescante nella piscina del caravan park ! 

![img](http://4.bp.blogspot.com/-xxjVyNAgimE/UKoI-O3X1ZI/AAAAAAAAAiw/ZbvdLzgQkb0/s320/Varano.jpg)

![img](http://2.bp.blogspot.com/-7-hQ3d1aqu4/UKoKiv5OQAI/AAAAAAAAAjo/7zwFEr6YLqA/s320/CampoOpali.jpg)

![img](http://2.bp.blogspot.com/-mDEnF4JZ9wA/UKoJIwq4vpI/AAAAAAAAAi4/mstRNOYIpis/s320/IMG_3619.jpg)

![img](http://2.bp.blogspot.com/-3-W9Zax8rNo/UKoLFtCCHfI/AAAAAAAAAjw/UIOF63WMKMY/s320/IMG_3612.jpg)

![img](http://4.bp.blogspot.com/-I3eNU4RsRps/UKoJegelIZI/AAAAAAAAAjI/81RJkRIv-sI/s320/IMG_3638.jpg)

![img](http://1.bp.blogspot.com/-fTl3s9qFIQQ/UKoJVLxaUWI/AAAAAAAAAjA/elPVa4omsnc/s320/IMG_3632.jpg)

![img](http://4.bp.blogspot.com/-711er6MTD10/UKoJo3tQIDI/AAAAAAAAAjQ/HlBxaTMhE9Y/s320/IMG_3639.jpg)

*[original article](http://onewaytosweden.blogspot.it/2012/11/avventure-minerarie.html)*


##Visioni celestiali

In queste ultime due giornate non potevo non prendere in
mano la tastiera e scrivere io il Blog… perché? Perché si è trattata di un paio
di giorni all’insegna dell’astronomia o meglio degli osservatori astronomici.


Ci eravamo lasciati con le avventure nel sottosuolo di
Lightning Ridge e ci ritroviamo a scrutare nei due giorni successivi il cielo,
un po’ per le mete, un po’ per le serate particolarmente limpide che ci hanno
permesso di avvistare i gioielli del cielo australe ossia la Grande e Piccola
Nube di Magellano (la galassia a noi più vicina) oltre alla famosa Croce del
Sud. 











Dopo aver attraversato la maggior regione australiana
produttrice di cotone, nei dintorni di Narrabri, nella giornata di ieri abbiamo
visitato il sito dell’Australian Telescope che rappresenta il più potente e
grande sistema di radiotelescopi dell’emisfero australe. Nel sito sono presenti
cinque enormi antenne da 23 m di diametro che possono essere spostate lungo
delle rotaie a forma di croce. Sfruttando il principio dell’interferometria viene
simulata un’unica antenna del diametro di 6km. Con una breve deviazione dal
centro astronomico abbiamo avuto anche la possibilità di percorrere le sponde
di un laghetto dalle acque lattiginose e perfettamente circolare del diametro
di 3 km circa che si pensa sia stato creato in seguito all’impatto di un
meteorite.











Lasciati i radiotelescopi abbiamo attraversato la Pilliga
Natura Reserve, l’unica foresta primordiale rimasta in Australia. All’interno
del parco ci sono lunghe strade sterrate che purtroppo non possiamo percorrere
con il nostro camper e che portano a paesaggi magnifici. Tuttavia con uno
sterrato piuttosto breve riusciamo a raggiungere il punto di partenza di un
sentiero di circa 2km che ci permette di ammirare le numerose grotte di arenaria
scavate dall’azione erosiva del vento e dell’acqua. Questa zona è  molto cara agli aborigeni come si può
anche osservare dalle incisioni ancora presenti in alcune rocce.











Nella giornata di oggi invece abbiamo visitato al mattino il
più importante centro di astronomia ottica dell’Australia, il Siding Spring
Observatory che annovera tra la sua decina di telescopi anche il telescopio ottico
più grande dell’Australia, l’Anglo-Australian Telescope con un diametro dello
specchio di 3.9m.


Nel primo pomeriggio abbiamo spezzato la “monotonia
astronomica” con una visita ad una miniera d’oro a cielo aperto oggi
“rigenerata”, ossia messa in sicurezza ed attrezzata con diversi sentieri
escursionistici. La miniera, aperta nel 1890, ha avuto un secondo periodo di
splendore tra gli anni ’90 e il 2002 dopodiché è stata chiusa e riconvertita. 











Per porre termine alla giornata, a circa 30 km prima
dell’abitato di Parkes abbiamo ammirato “The Dish” il radiotelescopio singolo più
grande dell’emisfero australe che con i suoi 64 m di diametro è un vero mostro
del settore! Beh per un astronomo come me (almeno in origine) queste due
giornate sono state una vera e propria scorpacciata di visioni celestiali !




















In serata, prima di approdare al campeggio di Parkes, abbiamo
avvistato i primi cartelli con la scritta Melbourne. A conti fatti siamo solo a
730km dal termine delle nostre peregrinazioni.

![img](http://1.bp.blogspot.com/-6xlZDHyNDpg/UK30-ValPnI/AAAAAAAACRs/SAARHd3rSh8/s320/NubeMagellano.jpg)

![img](http://1.bp.blogspot.com/-EgJWC3y9nlA/UK3z1elH19I/AAAAAAAACRk/tPkErxzuZ9s/s320/RadiotelescopiArray.jpg)

![img](http://2.bp.blogspot.com/-JcFXBYnEOUE/UK3zmY6PA9I/AAAAAAAACRE/FzQHiIXtvFM/s320/GrotteArenaria.jpg)

![img](http://2.bp.blogspot.com/-WU8JfwPsVco/UK3zqufiAhI/AAAAAAAACRM/VQKv-gubTvY/s320/MinirtaOro.jpg)

![img](http://1.bp.blogspot.com/-UNT741vLCrk/UK3ztU-wO6I/AAAAAAAACRU/LRMuP7HNd08/s320/Parkes.jpg)

![img](http://4.bp.blogspot.com/-wJH6cNEsluQ/UK3zxmEohRI/AAAAAAAACRc/7Dndwc_LBQ0/s320/Parkes2.jpg)

*[original article](http://onewaytosweden.blogspot.it/2012/11/visioni-celestiali.html)*


##Cinquanta gradi di separazione

Per chi se lo chiedesse, non siamo stati sbranati da coccodrilli australiani, o punti da ragni mortalmente velenosi, o morsi da serpenti che più-pericolosi-al-mondo-non-ce-n'è. Sani e salvi, siamo a casa dopo tre giorni di relax a Melbourne e un volo decisamente lunghetto anche al ritorno.


E dopo 6 settimane di assenza da casa, avevamo iniziato ad averne un po' nostalgia. Il viaggio è stato bello e ci siamo goduti fino in fondo le temperature estive dell'emisfero australe, ma il Natale in spiaggia  e in maniche corte ci faceva un po' strano. E quindi: quale miglior periodo per tornare se non il primo finesettimana dell'Avvento ? Abbiamo saltato in tronco il mese più noioso di Svezia, novembre, ed al nostro ritorno era già tutto pronto: decorazioni di Natale, lucine alle finestre, 100% atmosfera festiva, addirittura la neve ci aspettava ! Ah un piccolo particolare: siamo passati da così











nel giro di neanche 24 ore. Cinquanta gradi di differenza. (Interessante sarebbe forse anche sapere che avevo perso la giacca in quel di Canberra....) Ma volete mettere un bianco Natale con mezzo metro di neve ?

![img](http://4.bp.blogspot.com/-OJkyFNGrMKA/UMTlrYVHV4I/AAAAAAAAAkI/9llz1prXOlI/s320/IMG_3998.jpg)

![img](http://1.bp.blogspot.com/-xJ7wWGV211w/UMTucGAM-eI/AAAAAAAACTA/BtUm2ibQHRQ/s320/casa_con_neve.jpg)

*[original article](http://onewaytosweden.blogspot.it/2012/12/cinquanta-gradi-di-separazione.html)*


##Buon Natale !







...e benvenuti sul nostro blog anche nel 2013 !

![img](http://2.bp.blogspot.com/-8D3A8HJgV_w/UNl1EwjCy8I/AAAAAAAAAk8/DFKvtRLnotc/s320/FotoNatale.jpeg)

*[original article](http://onewaytosweden.blogspot.it/2012/12/buon-natale.html)*


##Il bavaglio NO !

Galileo va all'asilo (nido) da ormai 5 mesi, con qualche pausa più o meno lunga per vacanze o malanni di stagione. La nostra esperienza finora è ottima  e mi sembrava interessante fare ora un punto della situazione e qualche considerazione generale sul metodo educativo in Svezia. Zarinaia, con cui si è discussa la cosa a voce, ne sa sicuramente più di me, ma ci sono cose che balzano anche ad occhi non esperti come i nostri. 


1. Orari di permanenza: il nostro Galileo va all'asilo dalle 7:15 alle 15:00, grazie al fatto che ultimamente mi sono potuta permettere di uscire dal lavoro un paio d'ore prima al giorno grazie alle tante ore di straordinario accumulate nei mesi passati. Volendo avremmo potuto lasciarlo anche fino alle 17-17:30, e la struttura è aperta comunque fino alle 18 per chi ne ha bisogno. Ed è proprio il "per chi ne ha bisogno" che è la chiave del sistema. Nei giorni di ferie o quando non si è al lavoro (per i motivi più disparati, tranne la malattia) non è permesso lasciare i bambini all'asilo ! L'asilo non è un parcheggio, e quindi non si può andare dal parrucchiere o a fare un massaggio mentre la maestra tiene d'occhio i pupi. I bambini i cui genitori sono a casa in congedo parentale per l'arrivo di un fratellino/sorellina possono andare all'asilo ma con un tetto massimo di 15 ore (qui in Östergötland; a Stoccolma sono più generosi e il tetto è 30 ore). Sembra una regola molto severa e in effetti lo è, perchè obbliga i genitori a stare con i propri figli in ogni momento tranne che al lavoro (e per chi non ha nonni-babysitter nelle vicinanze, come molti svedesi e come anche noi, leggi: tempo per sè stessi pari a zero). Ma è anche un modo affinché le famiglie si prendano le proprie responsabilità (leggi ancora: i figli non si fanno perchè qualcun altro li tenga) e perchè tutti possano avere diritto all'asilo pubblico a costi ragionevoli (ridicoli, se paragonati alle centinaia di euro al mese che si spendono in Italia).


2. Attività educative e personale: la stragrande maggioranza del personale che lavora nel "nostro" asilo ha delle specifiche qualifiche educative e le attività svolte all'asilo devono seguire uno specifico piano didattico ("läroplan"). Ricordo a mio tempo l'asilo delle suore (e di asili delle suore ce ne sono ancora parecchi in Italia) - pensare a personale con specifiche conoscenze di pedagogia e psicologia infantile è pura utopia !


3. Tutti all'aria aperta: il limite minimo per uscire e giocare in giardino è stabilito a -10°C. Neve, pioggia o vento tutti i bambini escono 2 volte al giorno, mattina e pomeriggio, doverosamente equipaggiati con vestiti adeguati.  Una volta alla settimana tutti i bambini fanno addirittura ginnastica con la musica in giardino (anche d'inverno). Che dire degli asili italiani dove l'inverso si passa SEMPRE al chiuso nonostante le temperature decisamente più miti ? 


3. Rispetto dei bambini e promozione della loro indipendenza: Il primo giorno di asilo notavo con sorpresa che nessuno dei bambini del gruppo di Galileo (12 bambini di età compresa tra 1 e 2 anni, che fanno riferimento a 3 maestre) utilizzava il bavaglio a pranzo. Ma come, io che ricordavo che in Italia i bambini lo usano almeno fino all'età delle elementari ?!? E poi, che dire di piatti di porcellana anzichè di plastica, bicchieri di vetro, stoviglie da adulto (forchetta - e, udite udite, coltello a partire dai 2 anni) ? Ma questi bambini non fanno disastri, non si infilzano a vicenda le forchette negli occhi, non si tagliano le dita ? Beh.... no ! Imparano semplicemente ad essere indipendenti e responsabili. Se non mangiano, non c'è nessuno che li imbocca. Se si rovesciano addosso l'acqua, impareranno in fretta che essere bagnati non è così piacevole. Posso confermare che ultimamente Galileo torna a casa con la stessa maglietta con cui lo portiamo alla mattina, e non è nemmeno sporca... E poi, volete mettere la sensazione di indipendenza, e l'orgoglio per "essere grande" per il bambino stesso ? A volte penso proprio che le madri italiche dotate di bavaglio in una mano e canottiera di lana nell'altra proprio non vogliano che i figli crescano e diventino indipendenti...




*[original article](http://onewaytosweden.blogspot.it/2013/01/il-bavaglio-no.html)*


##Motorvärmare

Un altro passo verso la svedesizzazione: così qualcuno ha definito scherzosamente il nostro ultimo acquisto. 


Piccola ma necessaria premessa: quando ci siamo trasferiti nel nostro attuale quartiere e abbiamo dato un'occhiata alle case già costruite (mentre la nostra doveva ancora arrivare) abbiamo notato che poche case avevano un garage chiuso. Molte avevano una semplice tettoia sotto la quale posteggiare la macchina, alcune proprio nulla. Cosa ancora più strana: nelle case con garage, le macchine dei proprietari erano sempre parcheggiate all'aperto. 


Abbiamo ad un certo punto chiesto spiegazione ad amici e conoscenti svedesi, senza avere risposte chiare ed univoche. C'era chi sosteneva che gli svedesi usano il garage come ripostiglio per infinite quantità di attrezzi tanto da non avere più posto per la macchina. Altri non hanno saputo darci una spiegazione. Adesso, dopo un inverno particolarmente nevoso (al contrario del precedente, il primo nella casa nuova) abbiamo capito il perchè !


Parcheggiare in garage alla sera significa portarvi dentro una notevole quantità di neve. Essendo in garage la temperatura molto più alta che all'esterno, la neve sciogliendosi crea oltre a delle belle pozzanghere anche notevoli problemi di umidità e rischia di rovinare, infiltrandole, le pareti del garage. Dopo aver provato ad tamponare la situazione con cartoni e plastica sul pavimento (fallimento completo), per ovviare al problema ci siamo dotati di questo, provvedendo a far realizzare una piccola modifica alla macchina: 


Per chi non lo conoscesse, si tratta di uno scaldamotore/scaldaabitacolo/caricabatteria collegato ad una speciale presa elettrica esterna con timer di cui tutte le case sono dotate. Il dispositivo in questione è molto diffuso in Scandinavia soprattutto nei posti auto condominiali situati all'esterno, e si è rivelata un'ottima idea. La nostra macchinina si farà quindi il resto dell'inverno all'aperto, e posso assicurare che è ben calda quando la mattina saliamo per andare al lavoro/asilo. E - soprattutto - non siamo costretti all'odiosa corvé del grattare il ghiaccio sui vetri dopo una notte sottozero...

![img](http://2.bp.blogspot.com/-Ii1wde2aHwo/UR087PLwg4I/AAAAAAAAAlg/Hs5-QYhZil0/s320/Motorva%CC%88rmare.jpg)

*[original article](http://onewaytosweden.blogspot.it/2013/02/motorvarmare.html)*


##Leadership alla svedese

A suo tempo, Giulia aveva scritto un ottimo post sulla formazione medica in Svezia con tanto di considerazioni sulla sua corrispettiva italiana. Non è mia intenzione qui aggiungere altre considerazioni alla formazione clinica degli specializzandi in Svezia, ma qualche pensiero su altri aspetti formativi e qualche considerazione sul lavoro.



Piccola ricapitolazione: sono arrivata in Svezia nel 2009 con una laurea in medicina e un diploma di specializzazione in medicina interna. Dopo aver lavorato per circa 2 anni in una clinica dell'ospedale della città dove viviamo, dal novembre 2011 ho iniziato un nuovo lavoro in un vårdcentral (presidio di medicina di base) in campagna. Questo ha comportato un notevole cambio di mansioni lavorative e per me la possibilità (non l'obbligo) di conseguire una seconda specializzazione in medicina generale (ndr per chi lavora nel campo: questa specializzazione NON è equivalente nè come contenuti nè come riconoscimento legale al corso triennale per MMG). Dal momento che le conoscenze di medicina generale hanno molto a che vedere con la medicina interna, mi è stata "abbuonata" una parte della specializzazione fatta in Italia, mentre dovrò completare con le parti mancanti. E qui la cosa di fa interessante, perché le parti mancanti rilevanti non sono tanto i piazzamenti clinici (leggi: periodi di lavoro più o meno lunghi in altri reparti), quanto i corsi obbligatori. Molti di questi corsi sono comuni a TUTTE le specialità indipendentemente dal tipo, ed è proprio questa la cosa interessante: cosa si ritiene importante per la formazione di un medico (oltre alle conoscenze tecniche) ?

Consapevolezza dei propri punti di forza e delle proprie debolezze.
Capacità di lavorare in gruppo minimizzando gli attriti nonostante le differenze caratteriali e attitudinali, sfruttando proprio queste al meglio per creare un team completo.
Capacità di comunicare in modo adeguato (anche dal punto di vista emotivo) con il paziente.
Nozioni di economia sanitaria e legislazione nell'ambito medico.
Come - in futuro - sapere ricoprire adeguatamente un ruolo di leader e saper interagire in modo corretto con i proprio collaboratori.

Ecco, i corsi su queste tematiche sono molto costosi per il datore di lavoro (nel mio caso la regione) ma nondimeno sono OBBLIGATORI per ottenere la specialità.
In Italia il mio unico ricordo dei corsi fatti durante la specializzazione è di lezioni accademiche tecniche dall'utilità a volte molto discutibile (vedi, ancora una volta, il post di Giulia). Nessuno sembrava porsi la domanda di come rendere un gruppo di lavoro efficiente, di come sfruttare al meglio le competenze - le più svariate - di colleghi e personale vario, di come gestire i conflitti e risolverli in modo positivo. In Italia il mio ricordo è di molte primedonne, a cui la buona gestione dell'ambiente lavorativo, "l'aria" che si respirava sul lavoro e il rispetto per i colleghi e sottoposti erano secondo piano rispetto all'interesse personale e alla volontà di apparire e affermare la propria superiorità.
 
In Svezia invece il "politically correct" sul lavoro è portato quasi all'estremo e l'esaltazione dell'eccellenza individuale è cosa sconosciuta (attenzione: non è l'eccellenza che manca, ma la volontà di farne sfoggio). Di sicuro però non manca la capacità di creare gruppi di lavoro funzionanti, che non significa semplicemente aggregare singoli individui affinché lavorino insieme. Il capo in tutto questo non è in posizione di evidente superiorità ma è solamente chi ha una visione d'insieme, tira le fila e  provvede a fare in modo che le attività procedano senza intoppi e con uno sguardo al futuro. Questo su piccola, media e grande scala.

Esulando poi dalla medicina e dando uno sguardo ad altri campi, lavorativi e politici, si ritrova in molti altri ambiti esattamente lo stesso pensiero. Se ne discuteva recentemente con un amico svedese, che da diversi anni ricopre una posizione importante in organismi pubblici: per un leader sono inaccettabili atteggiamenti superbi o sopra le righe, e un tale comportamento porterebbe con certezza ad una richiesta di dimissioni. Che ne dite, utopia in Italia... ?

*[original article](http://onewaytosweden.blogspot.it/2013/02/leadership-alla-svedese.html)*


##Oggi Galileo compie 2 anni

Oggi 26 febbraio, Galileo compie 2 anni !


Due anni che possiamo dire siano quasi volati, due anni durante i quali il piccolo-grande uomo ci ha regalato un'infinità di soddisfazioni ma soprattutto due anni vissuti intensamente: 18 voli aerei e quasi 30.000 miglia per il provetto viaggiatore !


Domenica scorsa lo abbiamo festeggiato assieme ad un'amichetta della stessa età di nome Olivia i cui genitori (italiani) sono recentemente approdati qui in Svezia. Per l'occasione avevo noleggiato la sala ristorante del SMHI (il mio datore di lavoro) che si era già prestata ai festeggiamenti natalizi... e con grande gioia siamo riusciti a riunire insieme tutti gli amici italiani emigrati qui a Norrköping o Linköping negli ultimi 3-4 anni: oltre 50 persone, di cui una ventina di bambini !!!


Una festa con i fiocchi (e tanti dolci fatti in casa) in cui tutti si sono divertiti, i bambini a giocare e rincorrersi e i grandi a chiacchierare e scambiarsi gli ultimi aggiornamenti (anche perché adesso che siamo diventati così tanti è quasi impossibile tenersi sempre aggiornati su tutto e tutti...).











Oggi Galileo è stato festeggiato anche all'asilo dove al mattino era stata issata la bandiera svedese fuori dalla porta e dove, durante la giornata, ha potuto sedersi sulla sedia d'onore, spegnere la candelina,  distribuire della frutta fresca agli altri bambini e scegliere le canzoni che i bambini avrebbero cantato tutti assieme.


Stasera invece c'è stata un'ulteriore occasione per spegnere in famiglia la fatidica candelina con il numero 2 mentre via Skype arrivavano gli auguri telematici di nonni e parenti.







![img](http://2.bp.blogspot.com/-6rmaDuxPjNk/US0Kmgq-QtI/AAAAAAAACUo/FzpfqMxzh2w/s320/20130223_tavolo.jpg)

![img](http://3.bp.blogspot.com/-elfn9uQov0k/US0KmXEsRyI/AAAAAAAACUs/UJWmhELvGSM/s320/20130224.jpg)

![img](http://2.bp.blogspot.com/-nZ3WTctdjz4/US0KmVzCbZI/AAAAAAAACUk/vgbQLUww5tQ/s320/20130226.jpg)

*[original article](http://onewaytosweden.blogspot.it/2013/02/oggi-galileo-compie-2-anni.html)*


##Nove giorni per attraversare l'Atlantico

A quasi tre anni dal giorno in cui iniziai a lavorare come meteorologo marino al servizio meteorologico nazionale svedese tra una settimana effettueró il mio secondo viaggio di lavoro con esperienza sul campo o meglio in mare. La prima volta si é trattato di un viaggio a bordo di due traghetti della Viking Lines e della Finnlines in servizio tra Svezia, Estonia e Finlandia. Adesso invece si fa sul serio, con una vera e propria attraversata Atlantica a bordo di una nave mercantile. Giá in autunno due miei colleghi arrivati al SMHI pochi mesi prima di me avevano avuto la possibilitá di effettuare la traversata da Baltimora a Southampton e da Zeebrugge a Baltimore a bordo di grosse navi che trasportano principalmente automobili, camion e grandi attrezzature (una collega ha viaggiato con questa nave qui sotto che si chiama Tysla della compagnia WWL).











Lo scopo di questi viaggi di servizio é quello sia di capire il comportamento delle diverse tipologie di navi in mare in funzione delle varie condizioni meteorologiche sia quello di interagire con gli ufficiali a bordo per comprendere come i dati che noi forniamo vengono utilizzate ma soprattuto per ottenere feedback ed informazioni utili al continuo miglioramento dei nostri prodotti e servizi. Quando alcuni mesi fa venni a sapere che il prossimo in lista sarei stato io, pensai subito ad un viaggio con una tipologia di nave che solitamente ha un “sensitive cargo”, ossia tutta quei tipi di nave il cui carico necessita particolare attenzione in quanto é importante impedirne il danneggiamento a causa di cattive condizioni meteorologiche (che é proprio uno degli obiettivi del nostro lavoro). In cima alla lista di sono le porta container ma soprattutto le navi che trasportano frutta fresca. Da qui la scelta per la seconda tipologia di nave che in inglese si chiama “reefer”.


Dopo alcune settimane di studio, contatti e approfondimenti, sono riuscito ad ottenere il nulla osta per un viaggio transoceanico a bordo di una nave della Dole (si proprio quella delle banane). Salirò a bordo a San Juan in Porto Rico dove arriverà già carica (infatti le piantagioni di banana sono in Costarica) e scenderò ad Anversa in Belgio dopo circa nove giorni di navigazione. Ecco a voi Dole Europa (150 metri di lunghezza per 22 di larghezza, capace di 21 nodi di velocità).










![img](http://4.bp.blogspot.com/-dA1vebAglkA/UTD8Z4JjBNI/AAAAAAAACWM/uLPqk6xeNeQ/s320/Tysla.jpg)

![img](http://2.bp.blogspot.com/-EP5uiy-udcM/UTD8Z224zyI/AAAAAAAACWY/p1k7RBVvS18/s320/Dole.jpg)

![img](http://1.bp.blogspot.com/-9Heo8T_W_-w/UTD8Z0MsjuI/AAAAAAAACWI/lgtWDhafSLE/s320/rotta.png)

*[original article](http://onewaytosweden.blogspot.it/2013/03/nove-giorni-per-attraversare-latlantico.html)*


##Tempi moderni



![img](http://3.bp.blogspot.com/-SLAAtAMz7wo/UTD9ZG67VAI/AAAAAAAAAl8/ovMQagWVRVU/s320/POS+Svenska+Kyrkan.jpg)

*[original article](http://onewaytosweden.blogspot.it/2013/03/tempi-moderni.html)*


##8 marzo



![img](http://2.bp.blogspot.com/-SBUrvtvmrN4/UTnRlN0Yx7I/AAAAAAAAAmM/e4XlEbDmk88/s320/ExtraO%CC%88stergo%CC%88tland.png)

*[original article](http://onewaytosweden.blogspot.it/2013/03/8-marzo_8.html)*


##Puerto Rico: spiagge, iguane e un'amaca

Eccomi qui a Porto Rico, ufficialmente nel Commonwealth of Puerto Rico, la piú piccola per superficie della Grandi Antille, dopo Cuba, Hispaniola e Giamaica. Porto Rico ha piú di tre milioni e mezzo di abitanti ed é il secondo tra gli Stati Uniti d'America per densitá abitativa. In effetti nelle cittá e nei paesetti ce se ne accorge, visto che il traffico é quasi sempre abbastanza sostenuto. 


Ma stamattina causa un po' al fuso orario (5 ore) e un po' al rumore delle onde che entrava dalla finestre socchiuse della guest house in riva al mare, mi sono svegliato alle 5.30. Un motivo in piú per andare alla scoperta della parte orientale dell'isola di buon ora, evitando cosí il traffico almeno per il mattino. Ed in effetti lungo la strada che costeggia la costa nord-orientale dell'isola questa mattina ho trovato ben poche automobili, complice forse anche la scelta della strada, secondaria ma molto panoramica.





La giornata é stata dedicata alle spiagge. Avevo studiato a tavolino le mete principali ma poi lungo la via ogni spiazzo a bordo strada che lasciava intravedere tra le palme il mare azzurro, é stato buon per effettuare uno sosta e scattare qualche foto. Alcune spiaggie mi hanno ricordato un po' la Florida, tuttavia il disordine generale, l'incuria qui e lá e la fatiscenza dei chioschi che costeggiano alcuni tratti di costa sono tutt'altra cosa. Ma sono proprio queste taverne che si reggono a mala pena in piedi, con le sedie tutte diverse ed il fumo del barbecue sempre acceso, a rendere l'atmosfera dei Caraibi particolare.


Il mare é grosso oggi, onde di mare lungo di circa tre metri raggiungono la costa innalzandosi e spumeggiando per poi infrangersi con un grande fragore udibile fin da lontano. In un paio di occasioni mentre scattavo delle fotografie, la risalita dell'acqua é stata cosí repentina che ho dovuto scappare a gambe levate... e in alcuni tratti la battigia é molto ripida tanto che diversi cartelli indicano la pericolositá del luogo.





Le palme lasciano cadere le noci di cocco che con un tonfo sordo affondano nella sabbia e dove inizia la boscaglia e finisce la spiaggia ho potuto vedere anche diverse iguane, addirittura tre in un colpo solo mentre scappavano arrampicandosi su un alberbo ricurvo. Devono essere molto popolari da queste parti, tanto che di notte sulle strade penso facciano purtroppo la fine dei canguri in Australia (ne ho viste almeno tre schiacciate ai bordi della strada).





Una volta rientrato alla guesthouse "Tre Palmas Inn" in riva al mare mi sono tolto lo sfizio di starmene un'oretta a dondolarmi su un'amaca penzonlante tra due palme nel giardino della proprietá: uno dei miei sogni favoriti... il tutto accompagnato da una birra Corona e dalla lettura del libro prescelto per questo viaggio "La vera storia del pirata Long John Silver" che tra l'altro é di uno scrittore svedese Bjorn Larsson. Cosa chiedere di piú?





 

![img](http://1.bp.blogspot.com/-oAOMO-UJXR4/UT5cJeBVxuI/AAAAAAAACWo/ynrdScU_2Mw/s320/034.jpg)

![img](http://2.bp.blogspot.com/-jaXDylc_Tkc/UT5cNI2Wy1I/AAAAAAAACW4/ky6RPv2PaRs/s320/078.jpg)

![img](http://4.bp.blogspot.com/-o6tUwEIaEQc/UT5cLtBgXYI/AAAAAAAACWw/u3DMbqWtJCI/s320/068.jpg)

![img](http://1.bp.blogspot.com/-XIw6kjtVjks/UT5cPDZ8aOI/AAAAAAAACXA/T_ZSIG4BXKk/s320/amaca.jpg)

*[original article](http://onewaytosweden.blogspot.it/2013/03/puerto-rico-spiagge-iguane-e-unamaca.html)*


##Foresta pluviale, caverne, radiotelescopi e petroglifi

A casa nevica... mentre sono qui ad aspettare una nave che sembra non arrivi mai, penso a Galileo e alla mamma che si dovranno nuovamente dare da fare con la pala. La temperatura qui non si schioda dai 28C di giorno ai 20-22C di sera. Oggi pomeriggio mi hanno comunicato un altro giorno di ritardo, sembra quasi che lo facciano apposta. Adesso l'arrivo previsto in porto qui a San Juan é per il 16 alle ore 9:30 italiane. Alle 8 di mattina locali mi verrá a prendere un taxista per portarmi sul molo... speriamo che sia la volta buona.


Nel frattempo in questi ultimi due giorni, grazie all'auto a noleggio ho esplorato diverse zone dell'isola molto interessanti. Ieri é stata la volta della foresta pluviare El Yunque con la sua vegatazione tropicale impenetrabile, le sue cascate e le meravigliose viste a perdita d'occhio che si possono gustare dalla vetta piú alta di tutta l'isola a 1.095 metri di quota. Per raggiungerla c'é bisogno di un'ora e mezza di camminata ma ne vale la pena. Tra gli altri sentieri da menzionare quello che porta alla cascata La Mina dove alcuni coraggiosi giovani e meno giovani facevano il bagno !


Nel pomeriggio solita puntata in spiaggia per riempirsi nuovamente gli occhi di viste spettacolari e onde che non stancano mai di essere guardate.





La curiositá del giorno é stato qualcosa che mai prima avevo visto: stavo percorrendo una strada - tipo tunnel in mezzo alla vegatazione - quando in lontananza vedo un'auto che procede in servo opposto al mio con le frecce lampeggianti. Rallento e mentre si avvicina noto che al traino ha un'altra vettura ma questa era trainata al contrario, ossia dal lato posteriore ed ovviamente stava tutta in centro alla strada: roba da matti !


Oggi invece é stato il turno della costa nord-occidentale. Per raggiungerla ha percorso l'unica autostrada dell'Isla del Incanto come é battezzata Porto Rico sulle targhe delle auto. Il costo del pedaggio é irrisorio rispetto alle tariffe a cui siamo abituati in patria, come é anche basso in genere il costo della benzina, poco meno di 1 dollaro per litro (strano poi che non si misuri in galloni come in tutti gli States).


Le mete odierne erano due ma poi sono diventate tre sulla via del ritorno: il Parco Nazionale delle caverne del Río Camuy, il radiotelescopio di Arecibo e la Cueva del Indio. Le caverne del Rio Camuy sono il terzo sistema di caverne per grandezza al mondo. Ci si accede attrverso un enorme sinkhole (una voragine) lungo le pendici della quale si scende a bordo di un trenino su ruote. Il resto lo si fa a piedi con una guida addentrandosi nella caverna che in alcuni casi é talmente grande che il soffitto é alto piú di 50 metri ! Lo spettacolo che appare alla fine mi ha fatto venire in mente alcuni paesaggi del film Avatar.








Lasciato il complesso di caverne che da sole a mio avviso meritano il viaggio a Porto Rico (le piú belle che io abbia mai visto), ho proseguito lungo stradine di campagna per raggiungere il remoto sito dove é stato costruito il piú grande radiotelescopio del mondo di 305 metri di diametro. Tra l'altro durante il viaggio ho potuto vedere con i miei occhi come crescono le banane sui banani oltre ad incontrare un gruppo di mucche che non volevano spostarsi assolutamente dalla strada.








Sulla via del ritorno, grazie alla guida Lonely Planet, ho potuto visitare un altro posto da favola sulla costa. Un complesso di grotte scavate dalla possente azione delle onde del mare che impetuose si incuneano tra le rocce raggiungendo altezze impensabili. Tra ponti sospesi di rocce e il frastuono rombeggiante del mare che quasi come un respiro si scaglia con tutta la forza sulla costa, si puó raggiungere una piccola grotta dove sulle pareti della roccia sono stati intagliati dei petroglifi chissá quanti migliaia di anni fa... incredibile !








Una giornata da incorniciare. In serata ho infine potuto constatare che ci sono diverse persone che non sanno affatto l'inglese ma parlano solamente spagnolo; mi era giá successo al supermercato con una signora anziana, ma stasera é stato il turno del cassiere della stazione di servizio dove ho fatto il pieno di benza all'auto. Per fortuna che i portoricani sono gentili e trovi sempre qualcuno pronto ad aiutarti e a fare l'interprete. Da domani si va a piedi e non mi rimane altro che il centro storico della Old San Juan.

![img](http://3.bp.blogspot.com/-AouT3_ux_no/UUE85n_4c8I/AAAAAAAACXQ/cQqzM0W4xgU/s320/038.jpg)

![img](http://4.bp.blogspot.com/-xmJ8-qr24Ls/UUE86ZVq8MI/AAAAAAAACXc/2MGyvDdyQGw/s320/055.jpg)

![img](http://4.bp.blogspot.com/-H0_2n3438JM/UUE8-k0AnNI/AAAAAAAACXk/ePtXuhao1qE/s320/031.jpg)

![img](http://1.bp.blogspot.com/-rqhHhBU2aVM/UUE9dJkbOyI/AAAAAAAACYI/-aLSkAJwDiM/s320/016.jpg)

![img](http://4.bp.blogspot.com/-b2W0O0X9dXg/UUE9B76lEeI/AAAAAAAACX4/HPQUHmiAGwc/s320/065.jpg)

![img](http://2.bp.blogspot.com/-V-NhZTeD26M/UUE9B_f_uXI/AAAAAAAACXw/ixUfFM174Ws/s320/046.jpg)

![img](http://2.bp.blogspot.com/-7Apk1dgmIrI/UUE9CvX1dqI/AAAAAAAACX0/I06KiJ_5LiY/s320/078.jpg)

![img](http://1.bp.blogspot.com/-7aqxzteIVvE/UUE9DimGNiI/AAAAAAAACYA/8utDyHYYlls/s320/091.jpg)

*[original article](http://onewaytosweden.blogspot.it/2013/03/foresta-pluviale-caverne-radiotelescopi.html)*


##Navi, fortezze e surfisti

Gli ultimi due giorni sono stati dedicati alla visita della cittá vecchia di San Juan che ha parecchie cose da offrire a partire dalle due fortezze costruite dagli spagnoli nel corso dei 400 anni di dominazione sull’isola.





Prima di arrivare nel cuore della cittá vecchia avevo deciso di scendere dall’autobus in prossimitá del porto turistico. Infatti al risveglio controllando sul sito web www.marinetraffic.com (che mostra la posizione di tutte le imbarcazioni nei pressi della costa e nei porti del mondo) avevo cercato l'eventuale presenza di navi particolarmente interessanti da vedere. E con mia grande sorpresa avevo visto che ancorata ad uno dei grandi moli c’era una nave della Carnival, la Glory. Quando sono arrivato sul posto mi sono reso conto di quanto possa essere grande una nave da crociera di quel tipo. La Glory é lunga 289m, larga 42m per una stazza di 110.000 tonnellate. In confronto la mia Dole Europa é lunga 150m, larga 22m per una stazza di 10.500 tonnellate.





Lasciato il molo, ho percorso il Paseo della Principessa una bella camminata che percore le mura ma sul lato esterno per poi entrare in cittá attraverso la Porta di San Jaun una delle piú vecchie, la stessa che veniva utilizzata nel corso dei secoli da chi attraccava la nave nella piccola sicura baia antistante la porta. Da qui percorrendo le stradine della cittá vecchia ho raggiunto il Castillo San Felice del Morro che gode di una splendida vista sull’imboccatura della baia di San Juan, la stessa baia che tra meno di due giorni attraverseró a bordo della Dole Europa. Sará una bella emozione guardare la cittá da una posizione diametralmente opposta.


 





 


Il panorama che si gode dal possente forte é magnifico e si estende a perdita d’occhio. E´ stata una fortezza inespugnabile e la baia era impenetrabile grazie al fuoco incrociato dei cannoni che erano installati anche sul Fortin San Juan de la Cruz una piccola isola che si trova proprio di fronte al Castillo. Nessuna nave nemica poteva entrare nella baia senza finire sotto il fuoco dei cannoni spagnoli. La costruzione della fortezza, che si é evoluta su sei diversi livelli per dieci generazioni e 250 anni di storia, é iniziata nel 1539, oltre 40 anni dopo l’arrivo di Cristoforo Colombo sull’isola di Porto Rico nel suo secondo viaggio verso le Americhe. Rappresentó il migliore investimento possibile a protezione dell’accesso spagnolo al Nuovo Mondo. Tutto qui trasuda storia, con 400 anni di ininterrotta dominazione spagnola dal 1508 al 1898 e poco piú di 100 anni di influenza americana, intercalati da diversi attacchi da parte delle flotte navali inglesi ed olandesi oltre alle scorribande dei pirati. Percorrendo i massicci bastioni del sesto livello é facile immaginare i cannoni fare fuoco sulle navi nemiche al largo della baia. Quale lettura fu piú azzeccata del libro del pirata John Silver?


 





Prima di rientrare in hotel ho fatto un’altra tappa con l’autobus fermandomi in un tratto di spiaggia che avevo letto essere favorevole ai surfisti. In effetti sono rimasto quasi mezz’ora a guardare e fotografare le loro acrobazie a cavallo delle onde, tanto che ad un certo momento sono stato avvicinato da uno di loro che mi ha suggerito di vendere le foto e che i ragazzi le avrebbero sicuramente comprate… se non avessi altro da fare nella vita, potrebbe essere una bella idea imprenditoriale per passare qualche mesetto ai Caraibi… fotocamera con mega zoom, ipad per far vedere subito le foto agli interessati e connesssione internet per spedire le foto in tempo reale. Un po´ di marketing e il gioco é fatto… secondo me funzionerebbe.








Una volta
rientrato in hotel ho ricevuto via mail un update sull’arrivo in porto della
nave assieme anche ad un´orario previsto per la partenza: 16 marzo ore 17
italiane. Questo ritardo di due giorni ha avuto peró anche delle conseguenze
che si faranno sentire nei prossimi giorni. La situazione meteo in Atlantico é
peggiorata sensibilmente e tende ad essere sempre piú pesante. Il timing
della nostra partenza é per nulla favorevole e per evitare venti di tempesta e
onde di oltre 10 metri previste per il 20-21 marzo dovremo fare i salti
mortali. Non sará facile, non
vedo l’ora di sapere cosa ne pensa il Capitano e valutare assieme le possibili
scelte. Come si dice: quando il gioco si fa duro, i duri iniziano a giocare…. intanto
inizio a cercare in valigia le medicine per il mal di mare ;))

![img](http://2.bp.blogspot.com/-o25jNkmkcyY/UUO8uiMiIOI/AAAAAAAACY0/8nDOizfJHxI/s320/117.jpg)

![img](http://4.bp.blogspot.com/-h6Bc0hny2wc/UUO8mb38XwI/AAAAAAAACYc/2mOhwjc_kBw/s320/107.jpg)

![img](http://2.bp.blogspot.com/-TfVhaNt2f6c/UUO8rp-aSPI/AAAAAAAACYs/C7bjj8DGiU8/s320/151.jpg)

![img](http://3.bp.blogspot.com/-UVnhb9a7M4Q/UUO8qM7j-GI/AAAAAAAACYk/cSIoSWFadXA/s320/154.jpg)

![img](http://1.bp.blogspot.com/--LnNjOfpgDA/UUO8yKmAQiI/AAAAAAAACY4/K35koJgLS2U/s320/102.jpg)

![img](http://1.bp.blogspot.com/-SeavbYZ0ti4/UUO8zJBFSOI/AAAAAAAACZA/grdsOQ1RL40/s320/109.jpg)

*[original article](http://onewaytosweden.blogspot.it/2013/03/navi-fortezze-e-surfisti.html)*


##Attraversare l'Atlantico in nave

Il viaggio attraverso
l’Oceano Atlantico è stato al di sopra di ogni mia aspettativa. L'ospitalità a
bordo é stata davvero ottima e le esperienze umane e lavorative raccolte sono
state di indubbio valore. Durante i dieci giorni trascorsi a bordo sono successe
parecchie cose che hanno reso il viaggio nel suo complesso molto interessante
ed anche avventuroso per certi versi.


Alla partenza c’é stato
un ritardo di oltre un giorno che mi ha permesso di visitare ancor meglio la
città vecchia di San Juan, ma poi finalmente sabato 16 marzo abbiamo levato le
ancore. Il tassista di fiducia dell’agente di San Juan che cura tutti gli
aspetti logistici a terra, mi ha prelevato all'hotel e portato fino ai piedi
della nave dove sono stato accolto dall’equipaggio.








Ho ricevuto la camera
dell’armatore ossia una doppia stanza al piano più alto tra quella del capitano
e quella dell’ingegnere capo, appena sotto il ponte di
comando. Il capitano era un indiano di Bombay con una lunga esperienza in mare
ma anche a terra come Vessel Manager, cosa che mi ha permesso di presentare e
descrivere al meglio l'ampio spettro dei servizi offerti dal nostro ufficio.
L'equipaggio, composto in totale de 23 persone, era per la maggioranza di
origine filippine a parte l'ufficiale capo un ragazzo sikh dell'India del nord
e la parte tecnica del personale: ingegnere capo dalla Polonia, secondo
ingegnere ed ingegnere elettrico dall'Ucraina.



Alla partenza appena il
pilota ci ha lasciato (per entrare ed uscire da ogni porto c'è sempre bisogno
della figura del pilota che guida il capitano fuori dal porto e fino alla pilot
station) abbiamo avuto il primo incidente. Il capitano aveva appena dato il
"full speed ahead" ed impostata la rotta verso Santa Maria (Azzorre) quando
è arrivata la notizia relativa ad un piccolo incidente che aveva coinvolto un
marinaio. Il personaggio aveva infilato un dito dove non doveva e si era schiacciato
il dito tanto che non era possibile giudicare era fratturato oppure no. Il
capitano non ha voluto prendere rischi ed ha ordinato il trasporto a terra del marinaio.
Questa operazione ha implicato quasi cinque ore di attesa prima che una
barchetta venisse a prelevare il soggetto in questione.













I primi giorni di
navigazione sono poi trascorsi tutto sommato bene ed abbiamo avuto molte
occasione per parlare di lavoro, di tempo, di scelta di rotte, del carico, di
tutto il possibile... Poi il secondo problema che abbiamo dovuto affrontare è
stata la scelta della rotta visto che le previsioni davano condizioni di mare
"brutto" per i giorni successivi. I guai infatti sono arrivati da una
profonda depressione che, sebbene lontana quasi 1000 km dalla nostra rotta, ci ha
interessato per alcuni giorni con onde di mare lungo di 5-6m, onde che
purtroppo abbiamo dovuto "prendere" sul lato sinistro o a babordo con
conseguente rollio della nave. 








I nodi sono arrivati al
pettine con puntualità il 21 marzo quando le onde di mare lungo sono iniziate a
farsi sempre più alte. Vedere queste onde innalzarsi dal nulla sotto un cielo terso
senza una nuvola, è veramente qualcosa di bellissimo. Il problema però è che il
rollio della nave si è fatto sempre più importante tanto che una mattina, non
potendo più dormire, sono salito sul ponte di comando ed ho assistito a
qualcosa che non dimenticherò facilmente. Non appena ho aperto la porta ho
visto la nave inclinarsi a destra, il capitano e l'ufficiale capo aggrappati
alle loro poltrone dire "Be careful, this is nasty" e dopo un paio di
secondi tutto quello che non era assicurato sui tavoli volare via e schiantarsi
sulla parete di destra, compresa una sedia che non era stata legata. Tempo
qualche secondo e la nave si è risollevata e tuffata giù dall'altra parte
sinistra.








A seguito di questo pesante
rollio che ha raggiunto un massimo di 30° abbiamo riportato dei piccoli danni
che hanno costretto il capitano a fermare la nave per permettere ai marinai di
eseguire i lavori di riparazione. Si è trattato di sette supporti in acciaio
che fissavano i container al pavimento del ponte della nave; lo sforzo prodotto
dall'inclinazione laterale ha fatto sì che gli anelli sul pavimento si
spezzassero. Ci sono volute sei ore per sostituire e saldare tutti i pezzi
durante le quali la nave è stata messa con la prua alle onde e fatta avanzare
alla minima velocità possibile. 








Durante queste ore me ne
sono andato in giro per la nave e ho potuto vedere delle onde maestose
arrivare, scivolare sotto la nave e sparire in lontananza. L'altezza media
delle onde era quella prevista ma ogni tanto si presentavano un treno di onde
di 8-9 metri che sono state alla base dell'incidente riportato. Durante lo
stesso giorno e quello successivo la velocità della nave è stata diminuita e la
rotta modificata per cercare di limitare l'eccessivo rollio, tuttavia ci sono
state almeno un altro paio di "rollate" pesanti oltre il 20°.








Mangiare a tavola non è stato
facile ma peggio è stato cercare di dormire. Per un paio di notti non ho
dormito bene nonostante avessi cercato di costruire degli argini con i grandi
cuscini del divano per impedire di cadere dal letto.


Le condizioni di mare
peggiore sono durate circa due-tre giorni poi una volta giunti a 200 miglia
nautiche dalle coste del Portogallo abbiamo potuto finalmente cambiare rotta
verso il Canale della Manica. 


Il tempo si è mantenuto
bello per gran parte del viaggio con temperature sempre sopra i 20°C ma poi una
volta avvicinatisi all'Europa il clima si è fatto decisamente più umido e
freddo con anche un po' di pioggia in qualche occasione.


Siamo arrivato al largo
delle coste del Belgio alla sera del venerdì 26 marzo per poi prendere a bordo
il primo pilota alla pilot station di Wandelaar. Per raggiungere Anversa
occorre percorrere un lungo canale e attraversare una chiusa. Il tutto ha richiesto
l'utilizzo di tre diversi piloti e ben sette ore di navigazione. Alla fine
abbiamo attraccato al molo alle 4.30 del mattino.








La vita a bordo non è mai
tranquilla, ci sono sempre un sacco di cose da fare per tenere in ordine la
nave e poi tutti hanno i loro turni di guardia in sala macchine o di
sorveglianza sul ponte. Ho fatto amicizia un po' con tutti gli
"ufficiali" indiani ed europei (i marinai filippini se ne stavano
sempre tra di loro e non abbiamo interagito più di tanto). In particolare è
stato l'ingegnere capo polacco che, visto il mio interesse per i dettagli
tecnici e il funzionamento dei vari sistemi a bordo, mi ha portato più spesso
in giro per la nave a vedere anche posti inusuali come ad esempio al camera di
prua dove si avvolgono le catene delle ancora oppure dentro al funnel (il
camino), oltre ovviamente alla sala macchine, alle cambuse e a tutti gli altri
locali. Mi ha preso in simpatia tanto che ci ha invitato ad andare a trovare
lui e la sua famiglia in Polonia quest'estate, occasione che con Silvia non ci
siamo lasciati sfuggire. Così a luglio andremo una settimana in Polonia lungo
la costa!









Pranzi e cene sono sempre
stati abbondanti con ampia scelta grazie all'esperienza ventennale del cuoco
filippino. Alla sera poi c'era sempre stato il tempo per sedersi sui divanetti
del piccolo bar presente e parlare, scherzare, mangiare e bere (quanti cocktail
con ghiaccio ho dovuto bere...).








Il carico era costituito
soprattutto da banane per la precisione circa 4.000 pallet da 48 scatole
ciascuno oltre ad ananas, verdure fresche, piante ornamentali ed altro
materiale contenuto nei container. Il grosso comunque era comunque costituito
dalle banane stipate nelle quattro stive "profonde" ben quattro
"ponti/piani": un'immensità di banane, una cosa come 3.000 tonnellate
di banane! Ma sapete quanto costa solo in termini di petrolio una traversata
come quella da me effettuata? Oltre 300.000$!








Un'esperienza magnifica,
impagabile, che mi ha permesso di vedere da vicino una nave e tutto quello che
ci gira attorno in termini di carico ed operazioni a bordo e a terra oltre a
comprendere quali sono i limiti di questo tipo di imbarcazioni. Ho adesso ben
chiaro cosa significa per il capitano disporre di un buon servizio di weather-routing
(assistenza meteo alla navigazione) che possa metterlo in grado di prendere le
migliori decisioni possibili per portare a casa il carico intatto.


Ma è stata
anche un'occasione per fare amicizie e conoscere modi, usi e costumi di altre parti
del mondo (India, Polonia, Ucraina) a cui non si è sempre soliti e capire quanto sia vasto l'Oceano e quanto debba essere rispettata e non sfidata Madra Natura quando si manifesta in tutta la sua potenza (cosa che tra l'altro avevo già avuto modo di capire al cospetto dei tornado americani).










![img](http://2.bp.blogspot.com/-AlcIPiqGjhk/UV_qEu-GtZI/AAAAAAAACag/Sz66_D6Pr4o/s320/IMG_5086.jpg)

![img](http://1.bp.blogspot.com/-AF0az2N1wDA/UV_o5MZE1wI/AAAAAAAACZ8/vnBkYhj2QIQ/s320/IMG_5552.jpg)

![img](http://4.bp.blogspot.com/-lNDtpFQtv8c/UV_nwkK80VI/AAAAAAAACZQ/DLXce0BpkY8/s320/IMG_5164.jpg)

![img](http://2.bp.blogspot.com/-n3VkAJhDjRM/UV_p4XuzqHI/AAAAAAAACaY/tW31e8hSI-A/s320/IMG_5504.jpg)

![img](http://2.bp.blogspot.com/-wrjPnigPxfM/UV_oA4kWIoI/AAAAAAAACZY/UNy_5YR2E08/s320/IMG_5517.jpg)

![img](http://3.bp.blogspot.com/-g70raoKmwFY/UV_ppZRbhPI/AAAAAAAACaQ/G3uuwu-GekE/s320/IMG_5395.jpg)

![img](http://2.bp.blogspot.com/-kNr9KJObAfg/UV_oRQlULNI/AAAAAAAACZg/q1wr3Dw6l0M/s320/IMG_5408.jpg)

![img](http://4.bp.blogspot.com/-8Bt6x540m3A/UV_of6mZQVI/AAAAAAAACZo/D5GH_zUnirU/s320/IMG_5733.jpg)

![img](http://3.bp.blogspot.com/-DQwHQhMAb7s/UV_qedo-ukI/AAAAAAAACao/q6iFe-d7Ifw/s320/IMG_5245.jpg)

![img](http://2.bp.blogspot.com/-qs-RUIb63tM/UV_pbJQOSkI/AAAAAAAACaI/bnfO1Yn5OTM/s320/IMG_5219.jpg)

![img](http://1.bp.blogspot.com/-Aix11WupLEM/UV_osDmGTlI/AAAAAAAACZw/vi-2qOYUNMQ/s320/IMG_5740.jpg)

![img](http://1.bp.blogspot.com/-O2auKY1y0J0/UV_pNwjb6_I/AAAAAAAACaA/mxNtVr3J2OM/s320/IMG_5261.jpg)

*[original article](http://onewaytosweden.blogspot.it/2013/04/attraversare-latantico-in-nave.html)*


##Lavori di primavera

Sono passati diversi giorni dalla pubblicazione del racconto relativo al viaggio attraverso l'Oceano Atlantico. Durante la nostra assenza noi ci siamo recati in Italia dai nonni materni e paterni che così hanno potuto trascorrere delle belle giornate accanto a Galileo mentre noi abbiamo potuto fare il pieno di cibo, temperature gradevoli, un po' di sole (purtroppo poco visto le diverse giornate di pioggia) ed amici.


Quando lasciammo casa a metà aprile c'era ancora la neve in una parte del giardino e l'erba aveva un preoccupante colore marron-giallastro. Nelle aiuole tutto sembrava "morto", quiescente... ma durante la nostra assenza il tempo é migliorato anche in Svezia, la neve si é completamente sciolta e le temperature hanno iniziato ad aumentare. Nonostante la nostra assenza abbiamo potuto comunque monitorare la crescita dei nostri tulipani (che avevano pazientemente piantato durante l'autunno) grazie a delle foto inviateci da un amico.




"Fortunatamente" (da un certo punto di vista) la primavera, in evidente ritardo anche in Svezia, ha rallentato la crescita dei bulbi e così una volta rientrati a casa ci siamo tranquillizzati vedendo che i fiori non erano ancora sbocciati (mentre a casa dei nonni a Vicenza tutto era già verde e i tulipani erano già belli fioriti).













Non appena rientrati abbiamo approfittato di alcune belle giornate di sole con temperature sui 20-22C per fare i lavori più urgenti in giardino. In un paio di pomeriggi abbiamo:


- passato il rastrello su tutto il tappeto erboso per "grattare" i depositi a macchia di erba secca che rallentano la crescita dell'erba nuova;


- risvegliato dal letargo invernale Homer, il nostro robot tagliaerba;


- tolte le prime erbacce (si tratta dei soliti "denti di leone" o "pissacan" in dialetto);


- ripulito le aiuole e le piante dai rametti secchi;


- preparato la "via" per l'arrampicata delle clematidi;


- costruito (con la base di un pallet su cui abbiamo attaccato delle ruote) il nostro piccolo orticello spostabile a piacere;


- seminato rucola ed insalatina nell'orticello;


- seminato in vaso: prezzemolo, erba cipollina, basilico e zucchette ornamentali;


- comprate e trapiantato in vaso tre piantine di fragole;


- re-installato il "rotolone" con il tubo avvolgibile per l'irrigazione;











Domani mattina dovremo mettere il concime sull'erba cosicché poi nel pomeriggio potrá sciogliersi grazie alla pioggia che è prevista e dare poi i suoi frutti nel corso delle prossime settimane.


Insomma la nostra vita svedese é ripresa a pieno ritmo e l'arrivo della primavera e del sole richiedono delle extra energie da dedicare al giardino, che verranno presto ripagate (speriamo) da una bella fioritura.







![img](http://4.bp.blogspot.com/-P4ta_E_z90g/UYlQ6YZcptI/AAAAAAAACbU/zE-qzvGIcLw/s320/20130414-casa.jpg)

![img](http://2.bp.blogspot.com/-Nv6YrYe2CQ0/UYlRtQQUcPI/AAAAAAAACbw/EDL-47Uccmk/s320/20130420_vicenza.jpg)

![img](http://2.bp.blogspot.com/-Xg5xhXkilWo/UYlQ6SC_O1I/AAAAAAAACbY/t__mpBBLwa8/s320/20130506_casa.jpg)

![img](http://3.bp.blogspot.com/-pSk0lzVB32I/UYlSMDJ2UzI/AAAAAAAACb4/kpkU0bH8kHk/s320/20130406_tulipani.jpg)

*[original article](http://onewaytosweden.blogspot.it/2013/05/lavori-di-primavera.html)*


##Tempo libero nelle giornate di primavera

Finalmente riesco a trovare un po' di tempo per aggiornare il blog. Gran parte del tempo libero quando rientriamo dal lavoro cerchiamo di trascorrerlo all'aperto in compagnia di Galileo che una volta anche lui rientrato a casa dall'asilo non ne vuole sapere di stare dentro.


In questo periodo il suo migliore amico è Homer, il nostro tagliaerba robotizzato. Galileo al mattino si sveglia con "Homer taglia" e si addormenta con "Homer nanna" e quindi non appena arriviamo a casa è tutto indaffarato a correre dietro a Homer o a fare qualche altro lavoro con pala, rastrello piuttosto che con martello e avvitatore.











Così in questo tempo libero cerchiamo di seguire il giardino al meglio oltre che a prenderci cura delle due "lådor" dove abbiamo seminato rucola e radicchietto da taglio di diversi tipi.











In queste settimane quindi ci siamo goduti al meglio la fioritura dei tulipani che è stata veramente bella e anche duratura. Solo adesso i primi hanno iniziato a lasciar cadere i petali. Il prato è di un bellissimo colore verde intenso ed ogni "dente di leone" che spunta viene puntualmente tolto (sono abbastanza infestanti). Le clematidi si sono arrampicate in maniera esplosiva, specie quella che farà i fiori viola scuro, mentre una delle quattro piante di rosa sembra non stare molto bene (non dà ancora segni di risveglio mentre le altre tre hanno già da qualche tempo emesso i nuovi rami).

















Anche le peonie e i flox stanno crescendo a ritmo vertiginoso. In una casa dei vicini ho visto una pianta di rabarbaro incredibile, ogni giorno che ci passo accanto in bici è sempre più grande. Penso che se ci si siede accanto e la si osserva attentamente la si potrebbe veder crescere in tempo reale !


Un paio di settimane fa avevo anche lavato tutta la pedana posteriore per poi spennellarla con il "terrassolja" ossia un olio protettivo con un pigmento per ridonarle il colore originale (50 metri quadri !).








Poi durante lo scorso weekend abbiamo anche tirato fuori dal garage il tavolo e le sedie per l'altana posteriore e sistemato l'ombrellone. Da Biltema abbiamo anche acquistato un piccolo tavolo-panca per bambini così Galileo può pranzare o far merenda con gli amichetti in modo più consono.


La primavera è finalmente scoppiata e il tempo alterna belle giornate di sole con temperature che per il momento non hanno superato i 20-22C (ma si sta benissimo), a giornate più instabili con piogge e cieli più grigi (ma l'erba e i fiori ringraziano). Le serate sono lunghissime, ormai non mi ricordo più com'è il cielo buio perché quando andiamo a nanna il Sole è appena tramontato e quando ci alziamo il Sole è già stanco di starsene sopra l'orizzonte da diverse ore. Secondo me il mese di maggio è uno dei più belli in Svezia.







![img](http://2.bp.blogspot.com/-I64CySFZsiU/UaT3rUMbEHI/AAAAAAAACc0/xQP5ExdZU0I/s320/GalileoHomer.jpg)

![img](http://3.bp.blogspot.com/-Fq9W0EkYFKo/UaT2NsZqC9I/AAAAAAAACcU/eXYb7Ldx-U8/s320/Insalate.jpg)

![img](http://4.bp.blogspot.com/-OlgZTJGkGHA/UaT4JrtKzRI/AAAAAAAACdE/qF_WWc7LzZc/s320/Tulipani2.jpg)

![img](http://3.bp.blogspot.com/-FUf_Wgc8ONo/UaT2UWCiRDI/AAAAAAAACcc/R3xF9XRW1lc/s320/Tulipani1.jpg)

![img](http://3.bp.blogspot.com/-ffZ0RkKuZuk/UaT3TnaEDjI/AAAAAAAACco/HW7fDooMyTI/s320/AltanaTerassolja.jpg)

![img](http://4.bp.blogspot.com/-taDyI_GtQjY/UaT3x_qpwWI/AAAAAAAACc8/5F4O68ws-Co/s320/20130514_casa.jpg)

*[original article](http://onewaytosweden.blogspot.it/2013/05/tempo-libero-nelle-giornate-di-primavere.html)*


##"Ma io mi adatto a fare qualsiasi cosa, aiutami"

Prima o poi dovevo scriverlo un post così. Mi sono sempre detto che non sarebbe servito, ma siccome la situazione sta a mio avviso diventando sempre più complicata, ho ritenuto giusto mettere nero su bianco alcuni concetti.


Vi chiederete cosa starò per dire di così drammatico. Il fatto è che oltre alle tante mail di persone che desiderano lasciare la patria e vorrebbero da noi i consigli su come arrivare in Svezia ed iniziare una nuova vita all'estero, ultimamente ho ricevuto una mail che mi ha fatto male, che mi ha fatto pensare e pensare, tanto da coinvolgere in questi pensieri tutti gli amici italiani che in questi ultimi quattro anni sono arrivati qui nell'Östergötland. La mail è stata scritta da una famiglia che si è trasferita diversi mesi fa in Svezia ma non è mai riuscita ad avere il personnummer, tanto meno un lavoro ed ora si trova a fare i conti con i soldi che stanno scarseggiando ed una vita con mille punti interrogativi. Mi chiedono un aiuto.


L'avevamo già scritto in un altro post parecchio tempo fa, che la Svezia non è il Paradiso e nemmeno il Bengodi. Tuttavia a molti può piacere, complice anche la buona reputazione che hanno i paesi scandinavi. Ma non sono qui per parlare delle cose buone o cattive che si qui possono trovare, piuttosto analizzare la decisione di lasciare il proprio paese per arrivare fino a qui.


Noi siamo immigrati a Norrköping con un contratto di lavoro a tempo indeterminato (Silvia). Questo ci ha dato la sicurezza di partire con delle basi abbastanza solide. Certo, sapevamo cosa lasciavamo e non quello che avremmo trovato (soprattutto dal punto di vista culturale) ma non rischiavamo di certo di trovarci con il sedere per terra dopo qualche mese. Non c'erano blog da leggere o persone da contattare. Abbiamo preso armi e bagagli, siamo partiti ed abbiamo girato una pagina della nostra vita. Le cose sono andate bene grazie anche ad un buona dose di coraggio e di adattamento (e non pensate che non sia stato faticoso). Il blog racconta appunto questa storia, dal nostro punto di vista.


Dietro al blog oggi ci sono centinaia di mail di persone che ogni settimana ci scrivono, forse illudendosi che iniziare una nuova vita qui sia facile. Ci scrivono a volte implorando un aiuto, come se noi potessimo disporre della bacchetta magica che risolve tutti i problemi. Mi rendo conto che la spinta ad emigrare oggi sia molto più forte di quello che poteva essere quattro anni fa, quando varcammo il Brennero con la macchina stracarica delle nostre cose e la situazione socio-economica in Italia non era al livello odierno.  Ma...


Dal 2009 ad oggi otto famiglie italiane si sono trasferite a Norrköping e Linköping. Con tutti abbiamo avuto contatti via mail e con qualcuno anche di persona prima del loro trasferimento. Per qualcuno è stato più difficile di altri e non c'è ombra di dubbio che per qualcuno ancora non sia facile. Qualcuno oggi festeggia un posto fisso dopo 3 anni dal proprio arrivo, qualcuno l'inizio di un praticantato, qualcun altro però è arrivato con un lavoro già in tasca, altri invece hanno invece mollato tutto e sono partiti senza avere grandi aspettative se non qualche soldo da parte.


Lo stato svedese ci ha messo del suo in questi quattro anni tanto che ora le regole del gioco sono cambiate. Tutti ormai sappiamo che il punto cruciale è quello di riuscire ad ottenere il famoso personnummer, senza il quale non si è praticamente nessuno: nessun permesso di soggiorno o residenza, nessun corso di lingua gratuito, nessun conto in banca, nessun documento. Oggi non basta presentarsi agli uffici dello Skatteverket implorando l'impiegato di turno per ottenere questa specie di codice fiscale. Le regole qui sono regole e la flessibilità è zero. E la regola dice che se non hai un lavoro, se non sei studente presso un'università svedese, se non sei un pensionato o non hai un'azienda in Svezia (o se non sei il marito-moglie-convivente di uno dei precedenti) il personnummer non ti sarà mai dato. C'è una sola scappatoia alla quale alcuni ultimamente hanno fatto ricorso: avere una certa somma di denaro in banca (dimostrabile con un estratto conto) che permetta di mantenersi per un determinato periodo di tempo in Svezia, ma qui bisogna avere MOLTA fortuna e a riuscire ad ottenere dall'ALS italiana il fantomatico modulo S1 che certifichi il diritto all'assicurazione sanitaria all'estero (nessuno che noi conosciamo ancora c'è riuscito).


Supponiamo che comunque si sia ottenuto questo personnummer. Il punto dolente poi è trovare un lavoro. Il lavoro in Svezia non si trova senza conoscere lo svedese, a meno che non si tratti di particolari professionalità tipo: il medico (anche se ultimamente anche in questo campo si sono riscontrate alcune difficoltà), il ricercatore, il programmatore specializzato o l'ingegnere (che a volte possono lavorare in inglese). Per tutto il resto serve lo svedese. Non basta dire "ma io mi adatto a fare qualsiasi cosa", perché ci sono comunque un buon numero di immigrati da paesi come Iraq, Siria, Somalia che sono qui da diversi anni (come rifugiati di guerra, che hanno potuto avere la residenza e accedere ai corsi di lingua gratuiti) che ormai lo svedese lo masticano e ovviamente hanno maggiori probabilità di ottenere un "qualsiasi lavoro", rispetto ad un europeo appena arrivato (per non parlare del fatto che ci sono anche un bel po' svedesi disoccupati e disposti a fare "tutto"). 


Il lavoro poi si trova nelle città. Stoccolma offre di più rispetto alle città più piccole ma costa anche molto di più. Trovare lavoro in un paesello sperduto in mezzo alla campagna o nei boschi seppure sia idilliaco, è molto, molto più difficile.


Non vogliamo tarpare le ali a nessuno, ma le nostre risposte alle mail che riceviamo sono sempre piene di punti di domanda perché cerchiamo di mettere in luce i problemi che inevitabilmente vengono al pettine una volta arrivati qui senza un piano di battaglia funzionante. La Svezia, senza un lavoro, non è il paradiso. Partire lasciando tutto con la sola certezza di avere qualche soldo da parte e con la speranza di iniziare una nuova vita felice all'estero è vivamente sconsigliato perché potrebbe trasformarsi in una lunga e costosa vacanza senza via di uscita.


Scusate lo sfogo. Mettendo nero su bianco questi concetti spero di poter far riflettere un pochino di più tutti coloro che cercano in noi una speranza, un'approvazione che non ci sentiamo e non ci possiamo permettere di dare (oltre a non avere conoscenze specifiche del mercato del lavoro svedese al fuori del nostro campo lavorativo). Pensateci non una, non dieci, ma cento volte prima di prendere una tale decisione.

*[original article](http://onewaytosweden.blogspot.it/2013/06/ma-io-mi-adatto-fare-qualsiasi-cosa.html)*


##Emigrare in Svezia for dummies

Il post precedente ha riscontrato sicuramente successo innescando discussioni sui social network e qui sul blog. Per cercare di rendere ancora più chiara la situazione abbiamo approfittato delle solite due ore di sonno pomeridiano di Galileo per realizzare qualcosa che speriamo sia utile: una guida visuale (chiamato in gergo diagramma di flusso) con la quale è possibile individuare i passi necessari per riuscire ad ottenere il diritto di residenza in Svezia e di conseguenza il famoso ed indispensabile personnummer.


Lo abbiamo chiamato "Emigrare in Svezia for dummies" proprio come quelle famose guide che cercano di semplificare al massimo argomenti anche complessi rendendoli alla portata di tutti.







Buona lettura ! Se qualcuno volesse ripubblicare questa guida sul web è libero di farlo, chiediamo solo di citare il nostro blog come fonte.









Buona lettura ! Se qualcuno volesse ripubblicare questa guida sul web è libero di farlo, chiediamo solo di citare il nostro blog come fonte.


P.S. Se ci dovessero essere degli errori nella guida siete pregati di segnalarceli e provvederemo ad aggiornarla.

![img](http://4.bp.blogspot.com/-AgFPUQtU2ow/Ub3EEuiys5I/AAAAAAAACeE/gvDmqoERuuc/s320/EmigrareInSveziaForDummies.png)

*[original article](http://onewaytosweden.blogspot.it/2013/06/emigrare-in-svezia-for-dummies.html)*


##Riflessioni dalla Polonia

Dopo il mio rientro dal viaggio in nave attraverso l'Atlantico avevamo ricevuto un invito a visitare la Polonia perché un membro dell'equipaggio abita proprio sulla costa che si raggiunge facilmente da Danzica (con traghetto dal sud della Svezia). Cosí abbiamo deciso di lanciarci in questa piccola avventura polacca per una settimana di ferie nel mese di luglio. Oggi peró non sono qui per parlarvi dei lati piacevoli della nostra vacanza, che sono stati molti (a parte le strade piene di buche) ma piuttosto dei risvolti negativi connessi.


La persona con cui avevo condiviso quei indimenticabili dieci giorni in nave, oggi purtroppo é ammalata di leucemia mieloide acuta. Dopo essere rientrato a casa all'inizio del mese di maggio é stato ricoverato subito in ospedale per accertamenti ma da quel giorno non ne é ancora uscito. Dopo due chemio adesso é in isolamento in attesa che il suo corpo riprenda un po´ di forze ed anticorpi per poter affrontare i pericoli che i normali batteri e virus di tutti i giorni arrecano. 


Durante questi due mesi ho potuto sentirlo via email ed un paio di volte al telefono e per sua volontá l'invito a trascorre un paio di giorni presso la sua famiglia era rimasto valido. Cosí lungo il tragitto da Danzica alla Germania, ci siamo fermati in un un paesino in riva al Baltico. Siamo stati accolti dalla moglie, dal figlio e dalla suocerca come meglio non si poteva. In due giorni abbiamo incontrato tante persone, siamo stati invitati ad un barbecue serale a casa di amici, abbiamo mangiato e vissuto "polacco". In poche parole siamo entrati nella quotidianitá di una famiglia che in questo periodo sta vivendo una situazione molto delicata.


Prima di lasciare il suolo polacco, seppur non sapessimo in quale ospedale il mio amico fosse ricoverato ma solo la cittá - Stettino, con un po´ di buon senso e con l'aiuto del navigatore, abbiamo individuato il nome di un ospedale che si trovava in una via il cui nome poteva somigliare ad universitá. Secondo Silvia avrebbe dovuto essere ricoverato in un reparto di ematologia presso un policlinico universitario. Beh non ci crederete, ma siamo riusciti ad arrivare proprio nel suo reparto. Sapevamo che sarebbe stato impossibile vederlo, ma abbiamo comunque deciso di scrivergli una lettera sul posto facendogliela consegnare da un'infermiera. Nessuno é uscito dalla stanza e solo un cenno della ragazza ci ha fatto capire che il messaggio era stato recapitato. Ce ne siamo andati con il cuore pieno di tristezza ma felici di aver fatto sentire in un modo un po´ particolare la nostra vicinanza.


Silvia che ovviamente conosce fin troppo bene come vanno a finire queste storie, mi ha spiegato che le speranze di guarigione risiedono nel trapianto di midollo. Purtroppo peró, come forse giá saprete, non é facile trovare un donatore compatibile proprio perché i donatori sono ancora troppo pochi nel mondo (sebbene spesso i donatori siano i familiari stessi). Cosí al nostro rientro anche io (Silvia lo era giá da parecchio tempo) mio sono iscritto al registro svedese dei donatori di midollo ossero.


Entro un paio di giorni mi é arrivata a casa una busta con una provetta per la spedizione di un campione di saliva che verrá utilizzato per l'analisi del DNA. Non saró sicuramente io ad aiutare il mio amico, ma il leggere le storie dei donatori e dei riceventi sul sito del registro svedese Tobias Register non mi ha fatto dubitare un attimo su questa scelta.


Oggi utilizziamo il nostro blog per cercare di fare nel nostro piccolo qualcosa per gli altri. Il nostro quindi é un invito ad iscrivervi e ad invitare i vostri amici/conoscenti ad iscriversi in uno dei registri di donatori di midollo disponibili nel mondo. In Italia c'é il Registro Italiano Donatori Midollo Osseo ed é possibile iscriversi attraverso uno degli 80 centri disponibili. Ad oggi in Italia ci sono circa 340.000 potenziali donatori mentre in Svezia 40.000, che significa circa 4-5 persone ogni 1.000, una percentuale ancora molto bassa.

*[original article](http://onewaytosweden.blogspot.it/2013/07/riflessioni-dalla-polonia.html)*


##Un'estate intensa

E' da un po' che siamo assenti. Che dire ? Dopo la breve vacanza polacca, l'estate è stata per noi di lavoro e di visite dall'Italia. I nonni materni, sfuggendo al caldo di fine luglio, sono venuti a fare un po' di compagnia a Galileo e a godersi un'estate svedese meteorologicamente meravigliosa (che tuttora continua !). Lavorare d'estate d'altra parte a me non dispiace. Mi godo il meraviglioso paesaggio nei 20 minuti di macchina tra casa e lavoro: cielo azzurro, qualche innocente nuvoletta e campi verdi e gialli di colza. Al vårdcentral poi il lavoro diminuisce a mano a mano che i pazienti partono per le vacanze e i casi "acuti" sono più che altro traumi e ferite dei villeggianti che si cimentano in improvvisazioni falegnameristiche estive (record bizzarro dell'estate 2013: nella stessa settimana ho visto e suturato 3 pazienti con identica ferita da sega circolare nello stesso punto della stessa mano...) D'estate si pranza sempre al sole con i colleghi, nel nostro angolino esposto a sud con vista prato, e alla fine si riesce anche a prendere un po' di tintarella nelle pause caffè, chiacchierando con le nuove tirocinanti che un po' timorose e titubanti hanno iniziato il loro periodo in medicina generale proprio all'inizio del periodo estivo.


In agosto, proprio in corrispondenza del ritorno di tutti, ce ne andiamo noi: quest'anno il caso ha voluto che facessimo un'(imprevista) breve vacanza in Italia, dopo molte elucubrazioni e valutazioni sulle più convenienti destinazioni Ryanair in partenza dall'aeroporto più vicino. Quello che si prospettava come un ripiego rispetto alla nostra destinazione iniziale (la Grecia) che abbiamo dovuto nostro malgrado abbandonare, si è rivelata in realtà una divertente vacanza di mare in compagnia degli zii e delle cuginette di Galileo.


E voilà... eccoci di nuovo qui... troppo breve quest'estate e troppo breve la settimana balneare !


E con settembre arriva anche una novità: per un paio di mesi lavorerò in psichiatria, come previsto dal piano di formazione specialistica che sto seguendo. Sono quasi alla fine della prima settimana di "introduzione" al nuovo posto di lavoro, e devo dire che la cosa mi sta prendendo parecchio (al contrario delle mie aspettative). Aggiornamenti a breve !

*[original article](http://onewaytosweden.blogspot.it/2013/09/unestate-intensa.html)*


##Diventare medico di medicina generale in Svezia

In molti mi scrivono chiedendo lumi sulla specialità in medicina generale in Svezia e alcuni si chiedono se vi siano delle differenze con il corso triennale di formazione specifica in medicina generale italiano. 


Ecco qui qualche spiegazione e alcuni dettagli in più. 





Diventare medico di medicina generale in Svezia implica un corso di specializzazione di 5 anni, che quindi per durata e impegno non è per nulla diverso da una qualsiasi altra specializzazione in ambito medico (es. medicina interna, chirugia o dermatologia). Come per le altre specialità, esistono degli obiettivi formativi che devono essere raggiunti e documentati, dei corsi di formazione obbligatori e un numero preciso di "piazzamenti clinici" obbligatori, per fornire al futuro specialista anche competenze in specialità diverse dalla propria che però trovano applicazione nel lavoro come medico di base. 





Il curriculum quindi consiste in un totale di 5 anni così suddivisi


- medicina generale (presso un vårdcentral): minimo 3 anni


- medicina interna/medicina d'emergenza-urgenza (6 mesi)


- ginecologia e ostetricia (2 mesi)


- psichiatria (3 mesi)


- pediatria (2 mesi) [si consideri che qui il medico di base è anche pediatra di base], ginecologia (2 mesi)


- cure palliative (2 mesi)


- ricerca clinica (2 mesi e mezzo) 


- a scelta, durata variabile ma in generale 2 mesi: chirurgia, otorinolaringoiatria, oculistica, dermatologia e ortopedia. Per chi legge lo svedese e fosse interessato ai dettagli, ecco il link al documento ufficiale con gli obiettivi formativi stabiliti dal ministero e dall'associazione dei medici specialisti in medicina generale. 


Il lavoro di uno specializzando in medicina generale presso un vårdcentral è esattamente uguale a quello di un medico di base già specialista: lavorando 40 ore alla settimana si hanno i propri pazienti (casi acuti, subacuti, cronici con controlli periodici) e si è relativamente indipendenti nel proprio lavoro, con la possibilità di consultare uno specialista in qualunque momento. Un'ora alla settimana è dedicata al colloquio con il proprio "tutor" (discussione di casi clinici complessi, oppure il tutor assiste come spettatore ad una visita per valutare come lo specializzando gestisce la consultazione medica) e una mezza giornata alla settimana è riservata allo studio.


Lo stesso modello si applica durante i piazzamenti clinici esterni, ovvero lo specializzando dopo un (breve) periodo di introduzione inizia a lavorare indipendentemente, sempre naturalmente con la possibilità di consultare un collega specialista in caso di bisogno. 





Al momento sono alla terza settimana del mio piazzamento obbligatorio in psichiatria. Dopo una settimana di introduzione (regole della clinica, alcune lezioni di ripasso e anche un corso di difesa personale - non si sa mai !) ho iniziato con una settimana in ambulatorio e ora sono nel pieno di una settimana di turno notturno. Come guardia medica psichiatrica (un unico medico fisicamente presente durante la notte, più un reperibile telefonico) si è responsabili dei pazienti in arrivo al pronto soccorso psichiatrico, delle consulenze in arrivo da altri reparti e anche dei degenti nei 31 posti letto della clinica psichiatrica (2 reparti ordinari e la terapia intensiva psichiatrica). Fortuna che c'è sempre un telefono a portata di mano con un aiuto a disposizione in caso di bisogno !


Diciamo che da parte mia un po' di stress da inizio c'è stato e d'altra parte mi trovo a lavorare su un terreno al di fuori della mia "area di confort", ma me la sto cavando :) 










![img](http://3.bp.blogspot.com/-cZDzWQJ9ays/UjgYEGgn0iI/AAAAAAAAAnI/Z2DRh9dJk6Y/s320/Schulz+Lucy+Doctor+Is+In.gif)

*[original article](http://onewaytosweden.blogspot.it/2013/09/diventare-medico-di-medicina-generale.html)*


##Hockey "in libertà"

Purtroppo i tanti impegni ci tengono spesso lontani da queste pagine più di quello che in verità vorremmo. Ma oggi ho l'occasione per raccontare qualcosa di nuovo che mai avevamo fatto prima  in Svezia. 


Mentre i nonni si godevano il nipotino, noi ne abbiamo approfittato per trascorrere almeno una mezza giornata da "coppia senza figli". Tali occasioni sono più che rare e fino ad ora non sono state più degli anni di Galileo... ma lo scorso sabato è successo: pomeriggio e cena da soli !


Per il pomeriggio abbiamo optato per qualcosa che fino a quel momento non ci aveva mai entusiasmato più di tanto, anzi... una partita di SHL - la Svenska hockyligan - il campionato d'eccellenza dell'hockey (ricordo che la Svezia è campione mondiale in carica).


Per fare questo siamo andati al Cloetta Center di Linköping per vedere i "White Lions" nella partita contro la squadra di Luleå, città del nord della Svezia. L'esperienza è stata molto al di sopra delle nostre aspettative anche grazie all'ottima visuale dello stadio del ghiaccio e allo spettacolo di musica e luci che contorna l'evento sportivo.











L'hockey me lo ricordavo come qualcosa di non particolarmente divertente da vedere in televisione per la difficoltà di seguire il disco nelle sue evoluzioni sul ghiaccio. Ma dal vivo è tutta un'altra storia, la partita è godibilissima e molto divertente. A parte il risultato, che ha visto la squadra dell'Östergötland soccombere ai rigori per 3 a 2 con gli avversari venuti dal nord, l'evento ci è piaciuto molto e non appena si ripresenterà l'occasione riproveremo sicuramente.














Ovviamente anche la città di Norrköping ha la sua squadra anche se meno blasonata di quella di Linköping visto che milita nel terzo campionato svedese. I nostri si chiamano "Vita hästen" - i Cavalli Bianchi -  e giocano nel palazzo del ghiaccio dove si pratica anche il pattinaggio. 


Per la serata invece ci siamo concessi una cena romantica in un ristorante indiano in centro città.


La domenica, continuando a cavalcare l'onda di semi-libertà, Silvia si è concessa un paio d'ore di pattinaggio libero (tra l'altro completamente gratuito) assieme a parecchi altri amici italiani presenti con figlie al seguito (i maschi sono ancora pochi, solo tre ed in tenera età, contro le nove bambine...).


Ad ogni modo Galileo ha potuto vedere la mamma in azione prima ed è ovviamente rimasto affascinato dal ghiaccio, tanto da volerlo assaggiare (come solitamente fa sempre a casa con i cubetti estratti del freezer)... ma ha anche detto che la prossima volta vuole provare anche lui, così anche il papà ha deciso di mettersi i  pattini ai piedi per provare qualcosa di nuovo... 

![img](http://1.bp.blogspot.com/-hAvZOVxXSfw/Ul7pJ1Wa7dI/AAAAAAAAChU/HVQcwXdO0MA/s320/20131016_Hockey.jpg)

![img](http://4.bp.blogspot.com/-A7mkpDvTekg/Ul7pJ-z3L6I/AAAAAAAACho/NVuZrHVu-ZI/s320/20131016_Hockey3.jpg)

![img](http://2.bp.blogspot.com/-RKztSf4xhWE/Ul7pKLzGCNI/AAAAAAAAChk/e7xtnY0PtYg/s320/20131016_Hockey2.jpg)

*[original article](http://onewaytosweden.blogspot.it/2013/10/hockey-in-liberta.html)*


##Abitudini del fine settimana

"Fredagsmys" e "lördagsgodis": ovvero cosa fanno le famiglie svedesi con bambini (meglio se piccoli) nel fine settimana. E cosa noi cerchiamo di evitare nonostante abitiamo in Svezia. 





Per chi non conosce lo svedese, il "fredagsmys" è il rituale del venerdì sera, ben radicato nella tradizione svedese a partire dagli anni '60, in cui l'intera famiglia si ritrova a casa dopo la settimana lavorativa e si rilassa. Fin qui tutto bene, ma in cosa consiste il "relax" ?  Nel mangiare cibo solitamente d'asporto o finger food, patatine e dolci vari innaffiati da abbondanti quantità di bibite gasate (nella versione "famiglia con bambini") o alcolici (nella versione adulta). Il tutto possibilmente in posizione semisdraiata sul divano, davanti alla TV, guardando qualche programma di intrattenimento vestiti in tutona informe da casa. 











E a stretto giro, giusto per non farsi mancare un'altra bella dose di zucchero e sostanze non certo salutari, ecco a voi i "lördagsgodis". Anche questa un'abitudine presente in Svezia fino almeno dagli anni '50, consiste nel limitare l'acquisto e il consumo di caramelle e dolciumi da parte dei bambini alla sola giornata del sabato. Certo, l'intenzione di fondo era forse buona, per limitare i problemi derivati da un consumo giornaliero di zuccheri semplici. Ma non sono proprio sicura che l'introito di zuccheri, pur non essendo giornaliero, sia effettivamente stato abbassato in questo modo: facendo la spesa in un qualsiasi supermercato nella giornata di sabato, è difficile non vedere orde di bambini fermi nel reparto dolciumi con sacchetti a dir poco strabordanti di caramelle gommose dai colori (e sapori) che di naturale hanno ben poco. 














Ora, vi chiederete, dove sussiste il problema per noi ? Effettivamente, quando eravamo una coppia senza figli, non ci toccava per nulla. Il nostro consumo di dolciumi è in generale pari a zero e in quanto al divertimento del venerdì sera, beh, il fredagsmys non coincide decisamente con il nostro stile (anche perché non serve che sia venerdì sera per ritrovarsi tutti a casa e fare qualcosa di divertente). Il problema ha cominciato a porsi quando il piccolo svedesino di casa ha iniziato a capire cosa si nasconde nel reparto dagli scomparti colorati e dai sacchettini ad altezza di bambino vicino alle casse del supermercato, specialmente quando ha scoperto alcuni amichetti intenti a riempirsi la saccoccia. Probabilmente qualcuno ne parla già all'asilo (eh, di cosa non si discute a 2 anni e 8 mesi !!) e chiaramente qui non si vuole essere da meno. Finora siamo riusciti a contenere il tutto e a "deviare" le richieste verso cose più salutari ma prevedo che il gioco si farà duro nei prossimi anni...

![img](http://2.bp.blogspot.com/-0aFo4SRQQjQ/UmbIlZH0EXI/AAAAAAAAAns/7qVGXpLspKE/s320/fredagsmys.jpg)

![img](http://3.bp.blogspot.com/-gk9P2e7cQ9o/UmbIrut3ZrI/AAAAAAAAAn0/60ImA7cWMes/s320/Lo%CC%88rdagsgodis.jpg)

*[original article](http://onewaytosweden.blogspot.it/2013/10/abitudini-del-fine-settimana.html)*


##Aurore Boreali: il nostro video

Dopo la tempesta di vento di questa notte, ecco che torna il Sole fuori dalla finestra, un Sole in piena attivitá in questi giorni. Almeno tre esplosioni sulla sua superficie sono state di livello X (piuttosto elevato) e daranno luogo ad abbondanti aurore boreali alle alte latitudini in questo periodo. 


In questi giorni siamo riusciti finalmente a terminare un video relativo ai nostri viaggi a caccia di aurore boreali nella Lapponia svedese che ogni anno organizziamo.


Quest'anno siamo giunti alla quarta edizione del viaggio di gruppo (quasi al completo) e con diverse altre date disponibili per viaggi in autonomia da inizio dicembre a fine marzo. Ecco a voi il video, meno di due minuti che speriamo vi possano emozionare. Tutte le foto sono state scattate durante le nostre esperienze artiche di questi anni.


Se lo volete vederlo in alta definizione questo é il link. Alzate il volume e lasciate che siano le immagini a parlare. 




*[original article](http://onewaytosweden.blogspot.it/2013/10/aurore-boreali-il-nostro-video.html)*


##Zucche e maghetti






![img](http://4.bp.blogspot.com/-Ga-weaSKdqk/UnLB4ghqXHI/AAAAAAAAAos/f0qHsADu9a8/s320/IMG_7078.JPG)

![img](http://1.bp.blogspot.com/-yW0s8lcuG0o/UnLBheDLeUI/AAAAAAAAAok/tHuA6Klz_rM/s320/IMG_7052.jpg)

*[original article](http://onewaytosweden.blogspot.it/2013/10/zucche-e-maghetti.html)*


##In visita da Babbo Natale

Ed eccoci alle porte del Natale. Quest'anno l'inverno, dopo un'inizio abbastanza promettente con una bella nevicata la prima settimana di dicembre, è "caldo" e senza neve. L'atmosfera dell'Avvento decisamente non è la stessa senza il bianco dappertutto, l'aria cristallina e i gradi sottozero. Al contrario, con un bel po' di pioggia e di umidità, questo inverno risveglia in noi vividi ricordi della stagione fredda padana, davvero poco piacevole e pittoresca. 





Questo è per Galileo il primo Natale "consapevole": ha partecipato attivamente alla decorazione dell'albero, ha "scritto" la lettera a Babbo Natale e con molto interesse sta aprendo ad una ad una le finestrelle del calendario dell'Avvento. Che cosa poteva essere più entusiasmante di andare a conoscere Babbo Natale e la sua signora in carne ed ossa, nella loro casetta in mezzo al bosco ?





Andare a trovare il "Tomte di Kolmården" è ormai una poetica tradizione che dura da 15 anni per i bambini di Norrköping. Uscendo dalla città, dopo una decina di chilometri di strada asfaltata, ci si inoltra per un lungo sterrato fiancheggiato per qualche chilometro da sole fiaccole. Si lascia quindi la macchina in un parcheggio improvvisato in una radura e, armati di torcia, ci si incammina lungo un sentiero in salita - anche qui segnalato da fiaccole e candele e illuminato per il resto solo dalla luna piena - attraverso il bosco silenzioso 





Alla fine della suggestiva passeggiata, ecco apparire diverse casette illuminate solo da candele: una di queste è la "stuga" di Babbo Natale, dove Lui in persona e la gentile consorte allietano i bambini con le storie di Natale. 











Ma non solo: mentre i più grandi possono contribuire alla tradizione con il dono di qualche candela, i bimbi più piccoli possono regalare a Babbo Natale i proprio ciucci ormai definitivamente dismessi, come anche Galileo ha voluto fare con gioia.














E per concludere in bellezza, una visita alla "scuola degli aiutanti di Babbo Natale",











alla stalla con i cavalli, al garage con la "macchina" di legno che trasporta Babbo Natale nelle viscere della terra fino alla fabbrica dei giocattoli… ed ovviamente una cioccolata calda e un "korv med bröd" attorno al fuoco in un'atmosfera da fiaba.







![img](http://3.bp.blogspot.com/-CDti9uo6XI4/UrCxuIOZSiI/AAAAAAAAAo8/zLpI6dhpacs/s320/IMG_7795.jpeg)

![img](http://1.bp.blogspot.com/-KnPFmf8UekE/UrCyDI1LAdI/AAAAAAAAApQ/vQOSbHkdQB4/s320/IMG_7766.jpeg)

![img](http://2.bp.blogspot.com/-aMAb6Zd4N8k/UrCyDEoGfpI/AAAAAAAAApM/GgZMGqIKKxs/s320/IMG_7768.jpeg)

![img](http://1.bp.blogspot.com/-gc43PZPWo_E/UrCyBAyjFcI/AAAAAAAAApI/YTpnCV3Jn4o/s320/IMG_7773.jpeg)

*[original article](http://onewaytosweden.blogspot.it/2013/12/in-visita-da-babbo-natale.html)*


##Buone Feste !

A tutti voi, vicini e lontani, auguri di Buon Natale e felice 2014 !




![img](http://2.bp.blogspot.com/-0wo-Oczr8Fg/Urmdqaj4eDI/AAAAAAAAAp4/uZZBT_2ZxS0/s320/Natale2013.jpg)

*[original article](http://onewaytosweden.blogspot.it/2013/12/buone-feste.html)*


##C'è malattia e malattia...

Ho in passato scritto un bel po' sul sistema sanitario, e a questo proposito mi sembra interessante parlare un po' anche di come funziona il sistema della retribuzione in caso di malattia e assenza dal lavoro (sjukskrivning) visto che è piuttosto diverso dall'Italia. In questo post si parla (premessa doverosa) del "nuovo" sistema visto che qualche anno fa è stata introdotta una riforma notevole soprattutto per limitare il numero crescente di invalidità (discutibili) per malattia.





Quando una persona è malata e non può andare a lavorare, il primo giorno di assenza è definito "karensdag", ovvero non è pagato. Questo nel caso un lavoratore sia dipendente. Per i liberi professionisti, quanti karensdagar vi siano in caso di malattia lo sceglie lo stesso professionista al momento di aprire la propria attività (si può scegliere da un minimo di 1 ad un massimo di 90 giorni). Dal 2° al 14° giorno di malattia si ha diritto ad un indennizzo pari all'80% della retribuzione, che viene pagato dal datore di lavoro (in caso di lavoro dipendente) o dalla Försäkringskassan in caso di lavoro autonomo (in questo caso l'indennità di malattia è l'80% del reddito dichiarato, motivo in più per non lavorare in nero quando si sta bene…).





La cosa interessante è che nel caso dei lavoratori dipendenti non è necessario alcun certificato medico per la prima settimana di malattia. Per la seconda settimana il certificato va presentato al datore di lavoro solo se questo lo richiede (alcuni non lo fanno nemmeno, ma sono una minoranza) e su questo certificato è sufficiente che sia scritto che il paziente è ammalato, senza obbligo di specificare di che problema di salute si tratta. 





Dal 15° giorno di malattia in poi tutti gli indennizzi vengono presi in carico dalla Försäkringskassan. A questo punto è necessario produrre un certificato di malattia con tutti i crismi, che contenga diagnosi, prognosi, dettagli specifici sul perché il malato non può svolgere un certo tipo di lavoro e "quanto malato" è il malato (ovvero se è in grado di lavorare 25%, 50% o 75% o proprio nulla). 





La cosa interessante è che l'essere messi in malattia dipende dal tipo di malattia in relazione al tipo di lavoro. Per esempio, una frattura ad una gamba può comportare una malattia al 100% per un lavoratore che faccia un lavoro fisicamente impegnativo, ma nessuna malattia per chi ha un lavoro sedentario dove la gamba proprio non serve. Se la frattura alla gamba inoltre impedisce per es. di guidare la macchina per andare al lavoro ma non costituisce un ostacolo al lavoro in sé, è possibile avere un compenso per i viaggi da/per il lavoro con altro mezzo (taxi per es.).





Il certificato che il medico produce non è considerato come tutta la verità e nient'altro che la verità. 


La Försäkringskassan, una volta ricevuto il certificato, controlla che il periodo di malattia indicato dal medico sia in linea con la diagnosi. Esistono delle linee guida generali stilate dal Socialstyrelsen (corrispondente al Ministero della Salute) sull'opportuna durata della malattia in base alla diagnosi. Nel caso di complicazioni o di decorsi anomali che prolunghino il periodo di malattia oltre le aspettative, è necessario completare con una dettagliata motivazione riguardo al perché il periodo di malattia non rientri in quanto previsto.





Dopo la valutazione medica, l'ok all'indennità di malattia spetta sempre e comunque alla Försäkringskassan (per cui lavorano naturalmente dei consulenti in materia sanitaria che controllano i dati sui certificati di malattia), il che vuol dire che il medico ha solamente la facoltà di "proporre" che il paziente stia a casa senza lavorare, ma non la facoltà di approvarlo.





Il problema della valutazione del sjukskrivning (lo stare a casa in malattia) non si pone tanto per quei pazienti con disturbi acuti e passeggeri (2 settimane a casa per una polmonite, oppure a seguito di un intervento chirurgico) quanto per chi ha disturbi di natura più o meno cronica.





In base alle regole della Försäkringskassan, dopo il 90° giorno di malattia la capacità lavorativa del malato va rivalutata (da un team composto da vari rappresentanti delle professioni sanitarie - solitamente medico, fisioterapista, psicologo, terapista del lavoro - e da un rappresentante della Försäkringskassan e dell'ufficio del collocamento). Questo per capire se il lavoratore, nel caso in cui non possa più svolgere lo stesso lavoro di prima a causa della malattia, possa avere un'altra mansione presso lo stesso datore di lavoro (che è obbligato ad offrigliela). In caso negativo, il periodo di malattia può venire prolungato fino al 180° giorno, il cui la capacità lavorativa viene messa a confronto con tutti i lavori disponibili sul mercato del lavoro svedese.


Un esempio pratico: Un paziente inizialmente sano che lavora come muratore rimane paralizzato alle gambe e finisce su una sedia a rotelle. Dopo 90 giorni al datore di lavoro (ditta di costruzioni) viene chiesto se vi è la possibilità di un'assunzione in un'altra mansione, cosa che non è possibile. Dopo 180 giorni la capacità lavorativa del paziente viene messa a confronto con il mercato del lavoro su scala nazionale, e - considerando che vi sono molti lavori che non richiedono l'uso delle gambe - al paziente non spetta più l'indennità di malattia. Potrà avere in ogni caso un sussidio per riqualificarsi e rendersi adatto a svolgere un altro tipo di lavoro (per es. impiegato amministrativo).





Nel caso in cui un malato cronico sia completamente o parzialmente irrecuperabile dal punto di vista della capacità lavorativa, può fare domanda di "sjukersättning" (la vecchia "sjukpension" - "pensione di malattia") ovvero di invalidità parziale o totale a tempo indeterminato dopo 365 giorni.





Detto così, sembra un sistema abbastanza "quadrato" dove stare a casa in malattia per lunghi periodi sembra molto difficile a meno di una gravità conclamata. La realtà è tuttavia un po' diversa, poiché molti pazienti (appartenenti a due categorie primarie: disturbi psichiatrici e disturbi dolorosi specifici dell'apparato muscolo-scheletrico, dove non a caso i sintomi sono poco oggettivabili) continuano a rappresentare un problema per l'aumento costante delle richieste di malattia e di pensione anticipata.





Dove sta l'inghippo ? Gli svedesi sono sempre più malati ? No, molto più semplice: il paziente si aspetta che il Sistema Stato si prenda cura dei problemi della vita ("dalla culla alla tomba") e quindi spesso succede che per esempio dietro ad un certificato di malattia per "depressione e disturbi ansiosi" si nasconda invece un problema sociale che di malato non ha proprio nulla. Di qui si innesca un meccanismo a spirale per cui chi è in malattia da lungo tempo, e tutto sommato "comodo" nella propria condizione di percettore di sussidio statale, non ha alcuna motivazione a ritornare sul mercato del lavoro anche se le premesse che avevano portato alla "malattia" sono nel frattempo cambiate.


Ora le cose stanno cambiando lentamente, grazie ad una maggiore consapevolezza del problema da parte del personale sanitario, ma la mentalità dello "stato-balia" è ancora dura a morire.





Concludo (senza la presunzione che questo piccolo post sia stato esaustivo) con una divertente storiella che esemplifica molto bene il problema. 





Tre pazienti - un americano, un russo e uno svedese - hanno il privilegio di incontrare di persona Dio. L'americano si rivolge a Dio dicendo: "Dio, ti prego, guariscimi dalla mia sciatalgia cronica. Oltre al dolore fisico, mi causa molte assenze dal lavoro". Allora Dio gli impone le mani e - zac ! - l'americano guarisce, ringrazia profusamente e torna contento al suo lavoro. A sua volta il russo si rivolge a Dio e chiede: "Dio, ti prego, guariscimi dai miei dolori cronici alla spalla. Faccio il muratore e non posso lavorare dal dolore".  Dio allora gli impone le mani e lo guarisce all'istante. Libero dal dolore, il russo ringrazia di cuore e torna contento al suo lavoro. Infine Dio si rivolge allo svedese e chiede: "Ora sei rimasto solo tu, in che cosa ti posso aiutare ? Al che lo svedese risponde inorridito: "Non azzardarti a toccarmi !!! Ho la fibromialgia e sono a casa in malattia !!!".



(liberamente tratto da "Svensk sjukvård till vanvett: om patienten får bestämma", di Åsa Kadowaki) 



(liberamente tratto da "Svensk sjukvård till vanvett: om patienten får bestämma", di Åsa Kadowaki) 

*[original article](http://onewaytosweden.blogspot.it/2014/01/ce-malattia-e-malattia.html)*


##La dolce vita

Brevi vacanze italiane che aspettavamo da mesi, speranzosi di trovare caldo e sole e di goderci le meraviglie del turismo dello stivale. 


Piove in Friuli, piove in Veneto. Allagamenti qua e là. Due giorni di tempo decente su otto. Avevamo prenotato due giorni in un famoso parco di divertimenti del nord Italia. Su due giorni, a fine aprile, qual è la probabilità che piova a dirotto entrambi i giorni ? Al tempo non si comanda, e chi lo sa meglio di un meteorologo e della sua famiglia ? Ma anche a inizio gennaio avevamo trovato una settimana di pioggia ininterrotta e se questa non è sfortuna… Facciamo comunque nostra la filosofia nordica che "non esiste il cattivo tempo ma solo vestiti inadeguati" e ben bardati seguiamo il nostro programma originale, ma che amarezza.


Almeno speriamo di godere della proverbiale ospitalità turistica italiana, ma anche qui non un gran successo. Attenzione al cliente, questa sconosciuta. Chissà se gli stranieri hanno la stessa impressione, o magari interpretano la disorganizzazione come un tratto tipico dello Stivale, qualcosa che fa "folclore"…


Altro giorno, altro posto. Questa volta un ristorantino in zona centrale. Promette bene, ma subito casca l'asino. E noi non siamo pretenziosi, davvero. Ma almeno 3 forchette e 3 coltelli quando si paga per 3 coperti mi sembra il minimo. No: 3 forchette, un solo coltello ve lo dovete far bastare. Sbuffando, pure. Va bene che è il primo maggio e chi lavora non lo fa volentieri, ma suvvia…


Ad un certo punto, tra giri vari, ci serve il pieno di benzina. Su 7 distributori self-service che espongono il marchio di una carta di credito internazionale (la più diffusa), non in uno riusciamo ad usare la carta svedese dello stesso circuito. Dobbiamo alla fine rassegnarci a prelevare contanti. Come fanno i turisti stranieri se hanno bisogno di rifornire la macchina e non c'è personale ? 


Da ultimo cogliamo anche l'occasione per sbrigare una (banalissima) pratica burocratica che ci era rimasta in sospeso da mesi. Giriamo nel traffico per 6 (!) uffici diversi senza riuscire a cavare un ragno dal buco. Sotto la pioggia battente, per di più. Abbiate pazienza se mi innervosisco un tantino. 


Italia mia, che delusione. Non sono parole di disprezzo, ma solamente un'amara constatazione di un Paese con mille potenzialità sprecate.


Per fortuna che ci sono la famiglia, gli amici. Solo quelli valgono il viaggio. Per il resto, cara Italia, ci rivedremo (forse) nel 2015, sperando che fino ad allora almeno qualcosa riesca a cambiare in meglio.




*[original article](http://onewaytosweden.blogspot.it/2014/05/la-dolce-vita.html)*


##Risveglio dopo il letargo invernale?

E' da tanto che non scrivevo sul blog. Lo so, non avrei dovuto lasciare passare così tanto tempo per il rispetto verso di voi che leggete e che ci seguite dall'altra parte del monitor. Me ne scuso. Ad ogni modo è successo.


L'inverno è stato molto impegnativo e la mia attività di organizzatore di viaggi a caccia di aurore boreali ha catalizzato quasi tutto il mio tempo libero a casa, il resto l'ho passato a fare costruzioni sempre più ardite con il Lego di Galileo !











E poi c'è la casa... vivere in una casa non è come vivere in un appartamento, richiede molto più impegno ma di questo non me ne lamento, anzi ne sono felice. Adoro passare il tempo in giardino a preparare tutto per l'arrivo della primavera. E poi il piccolo Galileo non è più così piccolo, è un "bambino grande" ormai (come lui stesso afferma da quando ha abbandonato definitivamente il pannolino) ed è ovvio che il papà si diverte sempre di più a passare il tempo con lui. Fatti due conti è facile comprendere perché il numero di post sul blog si sono diradati parecchio.


Ma c'è anche un altro motivo. Alcuni giorni fa Silvia ha "festeggiato" i suoi primi cinque anni in Svezia (a me serviranno ancora un paio di mesi per raggiungere il fatidico traguardo). Non è certamente il tempo di fare considerazioni o peggio tirare delle conclusioni, certo che possiamo solo constatare che in questi cinque anni abbiamo fatto tante cose, cose impensabili proprio cinque anni fa. Per questo, tutto quello che all'inizio era una novità degna da scriverci un post sul blog, oggi fa parte della nostra routine quotidiana. Tutto quello che un giorno ci sorprendeva oggi ci sembra "normale". Da quel lontano maggio 2009 sono approdate in città a Norrköping molte altre famiglie italiane, tutte con bambini al seguito ed oggi rivediamo nelle ultime arrivate tutto quell'entusiasmo, quella scoperta di un nuovo mondo, quelle speranze che tanti mesi percorrevano i nostri pensieri e i nostri volti. Oggi questa è la nostra vita, il nostro spazio. 


La primavera è arrivata presto da queste parti dopo un inverno per nulla rigido. I crocus sono fioriti ad inizio marzo (quando l'anno scorso prima di partire per il mio viaggio in nave attraverso l'Atlantico in aprile c'erano ancora 10cm di neve in giardino).











Dopo Pasqua le speranze di una bella primavera calda si sono affievolite e ci siamo nuovamente assestati sui 10-15C piuttosto che sui 20C. Ma questo non ha impedito alla Natura di fare il suo corso e il giardino si è pian piano risvegliato.


I tulipani sono sbocciati, le rose ed i cespugli di lavanda danno segni di ampio risveglio, la clematide si è ben arrampicata sulla griglia, abbiamo piantato diverse piantine aromatiche in vaso, tolte i "pissacan" o meglio i fiori di tarassaco dal prato erboso, potato e dato il concime alla siepe, ripulito le aiuole e rimesso in funzione il buon vecchio Homer (il robot tagliaerba).








Il tempo come detto nelle ultime due settimane non è stato dei migliori ma dalla prossima settimana attendiamo il sole e temperature nuovamente sui 20C, giusto in tempo per il grill-premiär (inaugurazione del grill con pranzo all'aperto). E con il caldino arrivano anche nuove idee... 

![img](http://3.bp.blogspot.com/-KY3Pxen4gsE/U2_WUMCtO3I/AAAAAAAACow/-2lUmWQTyr4/s1600/navepirati.jpg)

![img](http://4.bp.blogspot.com/-KJFGkAyt-IE/U2_Uq3V5rOI/AAAAAAAACok/YA-i1S-60rc/s1600/crocus.jpg)

![img](http://1.bp.blogspot.com/-W6UNsPTkg1A/U2_Sgr2qPOI/AAAAAAAACoY/kSad42mpj4I/s1600/IMG_8560.jpg)

*[original article](http://onewaytosweden.blogspot.it/2014/05/risveglio-dopo-il-letargo-invernale.html)*


##Chi vuole studiare in Svezia ?

Un paio di settimane fa mi è sembrato di fare un salto indietro nel tempo di quasi vent'anni (ahimè): due giorni all'università di Linköping, dipartimento linguistica, per sostenere il TISUS che altro non è che una certificazione della conoscenza dello svedese a livello tale da poter sostenere gli studi universitari. Due prove scritte e una prova orale, di tutto rispetto. 


Mi sono guardata un po' intorno per capire chi, non svedese, sia interessato a frequentare l'università qui. Di gente come me (ovvero sopra i 30 anni, con probabilmente un lavoro e studi alle spalle, che studia all'università più per diletto che per necessità) gran pochi. Con mia sorpresa la stragrande maggioranza aveva un età ad occhio e croce di non più di 25 anni e gli occhi a mandorla. Ora si sa che gli studenti asiatici invadono le università americane e britanniche, famose nel mondo accademico. Evidentemente qualcosa di particolarmente attraente dev'esserci anche in Svezia, tanto più che si deve imparare una lingua minoritaria come lo svedese per poter frequentare. E in Italia, quanti orientali fanno a pugni per poter entrare in un qualsiasi corso di laurea in una qualsiasi università pubblica ? 

*[original article](http://onewaytosweden.blogspot.it/2014/05/chi-vuole-studiare-in-svezia.html)*


##Corsa ad orientamento

Giornata meravigliosa, oggi a Norrköping. Il termometro ha ben superato i 25 gradi e tutto il giorno abbiamo goduto di un sole splendente: il tempo perfetto per l'evento della giornata (almeno per noi), ovvero una garetta di corsa ad orientamento organizzata dall'associazione orientamento cittadina. Con la possibilità di scegliere vari percorsi di diversa difficoltà e lunghezza nei boschetti del quartiere vicino a casa nostra, abbiamo optato per il percorso da principianti in modo che fosse piacevole anche per il più piccolo della famiglia, che effettivamente si è divertito !











Ottima iniziativa ed esperienza sicuramente da ripetere in occasione durante l'estate !

![img](http://3.bp.blogspot.com/-pooHMFclwyg/U34wZ9m6rLI/AAAAAAAAAqk/5XL_pwz2wA8/s1600/bild-2.JPG)

*[original article](http://onewaytosweden.blogspot.it/2014/05/corsa-ad-orientamento.html)*


##Non capita tutti i giorni...

Un paio di giorni fa è arrivato il momento che stavamo aspettando da tre mesi oramai.
A febbraio eravamo stati a Kiruna per il nostro solito viaggio a caccia di Aurore Boreali ma in quell'occasione c'era qualcuno che ci avevo seguito da vicino: un giovane regista (Giuseppe Carrieri) e un fotografo-cameramen (Giancarlo Migliore).


Durante l'intera durata del viaggio la "troupe cinematografica" ci ha seguito in ogni passo per realizzare un cortometraggio per conto di Repubblica.tv. Avrebbe dovuto rappresentare la storia di due ragazzi italiani partiti per un'avventura all'estero per il format "Italiani Fuori". E così è stato.


Oggi dopo mesi di attesa, finalmente sulla homepage di Repubblica.it è stato pubblicato il frutto di molti mesi di preparazioni, contatti, mail, telefonate, colloqui con hotel, musei, enti turistici...


Nel video si vede prima Stoccolma, con una passeggiata a Djurgården, il Nordiska Museet, il museo Vasa e il Fotografiska Museet... poi ci si sposta a Kiruna e all'Ice Hotel di Jukkasjärvi ed infine alla meta finale dei nostri viaggi: Abisko.


Molti di voi probabilmente lo avranno già visto ma è giusto riproporlo anche qui sul blog, perché rappresenta per noi un qualcosa di veramente speciale, un punto di arrivo, un regalo che ci facciamo per questi orami prossimi cinque anni in terra svedese.


Grazie a tutti coloro che in questi giorni si sono ricordati di noi, scrivendoci anche solo una parola via mail o magari su Facebook, grazie di cuore ci fate sentire più vicini !


E un grazie speciale ai nostri nuovi amici Giuseppe e Giancarlo: siete dei grandi professionisti e vi meritate un futuro di grandi soddisfazioni e successi.








![img](http://4.bp.blogspot.com/-zsoRawrjhK8/U4Zi6ILJyAI/AAAAAAAACqA/IxhNRf2G6n8/s1600/videorepubblica.png)

*[original article](http://onewaytosweden.blogspot.it/2014/05/non-capita-tutti-i-giorni.html)*


##Sul giornale di Norrköping: "Bytte Italien mot Sverige på vinst och förlust"




Eccone la traduzione per tutti coloro che ce l´hanno chiesta e per coloro che non masticano la lingua.





Norrköping. E´stata una pura coincidenza che una coppia di cacciatori di tornado italiani siano arrivati qui a Norrköping. Ora questo é il loro posto sulla Terra.





"Questa é quella che noi chiamiamo casa", afferma Silvia Mainardi nel suo quasi perfetto svedese. Nel 2009 non sapeva una sola parola di svedese e aveva a malapena sentito parlare la lingua. Quel giorno di gennaio di cinque anni fa, quando lei e suo marito Gabriele Formentini fecero la loro prima visita a Norrköping, era tutt'altro che ovvio che qui sarebbero poi rimasti. "Quando uscimmo dall'auto noleggiata e l'erba era completamente congelata", ricorda Silvia, "la prima reazione di Gabriele fu: Io qui non ci potrei mai vivere".


Entrambi sono interessati ai temporali e ai tornado, fenomeni meteolorogici che difficilmente si possono incontrare in Svezia.


Lei é medico, lui astronomo e meteorologo. La vita in Italia implica grandi limiti in termini di carriera, economia familiare e tradizioni. Non vedevano un gran futuro lá.


"Sapevamo che saremmo dovuti trasferirci all'estero, ma non dove. All'inizio avevano pensato a Dubai ma la mamma di Gabriele prese male l'idea". Un'altra alternativa era l'Oklahoma negli Stati Uniti dove la coppia aveva organizzato i viaggi a caccia di tornado.


"Per poter lavorare come medico negli USA avrei dovuto rifare l'intero percorso formativo. E´ piú facile in Europa", afferma Silvia.


Poi accadde che Gabriele partecipó ad una conferenza in Germania e incontró una ragazza che gli suggerí di cercare lavoro presso l'SMHI - il Servizio Meteorologico Nazionale Svedese - a Norrköping.


E cosí é stato. Per Gabriele, che é passato attraverso lavori a tempo determinato per 10 anni, é stato fantastico ottenere un posto fisso dopo soli 10 mesi di permanenza in Svezia. Per Silvia, specialista in medicina interna, non é stato per nulla difficile ottenere un lavoro in clinica medica al Vrinnevisjukhuset (l'ospedale della cittá). Ha studiato svedese per cinque mesi e nel maggio 2009 ha iniziato a lavorare. In Italia avrebbe dovuto all'inizio lavorare gratis.


"Ci piace molto qui, qui abbiamo i nostri amici e le nostre vite", dice Silvia ed aggiunge che non ritiene affatto che gli svedesi siano così riservati come si dice. Inoltre la flessibilitá italiana e la capacitá di risolvere rapidamente i problemi sono qualitá apprezzate dai colleghi svedesi. "Forse la curiositá ci ha aiutato e poi fare delle amicizie nei nostri posti di lavoro é facile".


Che le condizioni lavorative siano migliori in Svezia che in Italia non é una novitá che li ha sorpresi, mentre la l'assicurazione sociale é stata una piacevole sorpresa. Nel 2011 é nato il figlio Galileo. Con 480 giorni di maternitá-paternitá pagati é piú facile avere dei figli qui. E con la disponibilitá dell'asilo comunale entrambi hanno potuto continuare la loro vita lavorativa senza il supporto dei parenti.


"E´ bello non dipendere da una terza persona, come spesso succede in Italia", dice Silvia.


Ma allo stesso tempo mancano loro le famiglie. E cosí hanno molte visite ed ospiti dall'Italia.


"Galileo impara a conoscere i nonni via Skype", spiega Gabriele.


Quando arrivarono a Norrköping, la forte emigrazione italiana a causa della mancanza di lavoro non era ancora cosí forte. "Oggi sappiamo che ci sono diverse famiglie qui a Norrköping. E´ bello, ma ci piace anche trovarci con gli svedesi", dice Silvia.


In assenza di tornado e temporali la coppia ha cercato nuove sfide. Da quando sono arrivati in Svezia ci sono stati molti viaggi a Kiruna dove hanno frequentato un corso universitario in studi spaziali e dove organizzano viaggi per gli italiani che vogliono vivere l'esperienza delle aurore boreali e dei cani da slitta.


"Siamo diventati cacciatori di aurore boreali", dice Silvia che contemporaneamente al lavoro che ha al Vårdcentral di Östra Husby sta studiando per ottenere la seconda specialitá in medicina generale.


Non si sono mai pentiti della loro decisione di trasferirsi a Norrköping.


"Alcuni ci chiedono come abbiamo potuto lasciare la bella e soleggiata Italia" dice Silvia, raccontando di quella volta che passarono un'intera mattinata tra auto in coda e diversi uffici per compilare un semplice modulo e poi disse "Mai piú in Italia!". "Ma alla prossima vacanza siamo felici di tornarci ancora", chiude Gabriele.

![img](http://2.bp.blogspot.com/-ke_E_S5hRXI/U6VALVGqsSI/AAAAAAAACqs/3uO_x_HpSE4/s1600/foto.JPG)

*[original article](http://onewaytosweden.blogspot.it/2014/06/sul-giornale-di-norrkoping-bytte.html)*


##Servizio impeccabile

Siamo qui da cinque anni e poco più, e la Svezia non finisce mai di stupirmi. Domenica mattina, piove a rovesci intermittenti. Io e Galileo decidiamo di andare in centro città con il bus (non avevamo la macchina a disposizione) e quindi, dopo aver controllato l'orario, ci dirigiamo verso la nuova fermata del 116, linea il cui tragitto è stato da poco modificato per arrivare vicino a casa nostra. Aspettiamo, aspettiamo, aspettiamo. 15 minuti dopo l'orario previsto di passaggio chiamo il servizio clienti per sapere che fine abbia fatto il nostro bus. "Siamo spiacenti, il conducente si è sbagliato e ha saltato tutte le fermate della vostra zona" ci risponde una cortese signorina dall'altra parte della cornetta "Ma non si preoccupi, le mandiamo subito un taxi !". Esattamente 5 minuti dopo questa conversazione compare all'angolo della strada un bianco taxi che ci porta comodamente a destinazione. E pure gratis (neanche il costo del biglietto del bus). Senza parole.

*[original article](http://onewaytosweden.blogspot.it/2014/06/servizio-impeccabile.html)*


##Domandina del mercoledì sera



![img](http://1.bp.blogspot.com/-SpAn3uH2hJc/VBnO6FXjosI/AAAAAAAAAq0/JkdFuOQfk8w/s1600/10698448_10152660789708607_8865321095749662147_n.jpg)

*[original article](http://onewaytosweden.blogspot.it/2014/09/domandina-del-mercoledi-sera.html)*


##Buone Feste !







A tutti voi, vicini e lontani, un augurio di Buon Natale e Felice 2015 !







![img](http://1.bp.blogspot.com/-e5KKT_8oaOc/VJsETOnyIKI/AAAAAAAAArE/YSrn4iohIhU/s1600/BuonNatale2014.jpeg)

*[original article](http://onewaytosweden.blogspot.it/2014/12/buone-feste.html)*


##Novità di inizio 2015... con un breve filmato

Più di qualcuno si è chiesto (e ci ha chiesto) che fine abbiamo fatto. La verità è che l'autunno-inverno 2014-15 è stato abbastanza stressante per tutta una serie di motivi, e per forza di cose abbiamo dato la priorità ad altro rispetto al blog. 






Per Gabriele si è trattato di molto lavoro, sia all'SMHI che con i viaggi a caccia di aurore boreali. Il che non è che bene, soprattutto nel secondo caso. Quest'anno poi è l'anno dell'eclissi totale di sole, in cui a breve partiremo per un viaggio nel nord che più a nord non si può (Svalbard). Ma è anche un anno di riflessioni su come sviluppare l'attività, con nuove avventure e nuove mete per i viaggi e gli anni a venire... se ne vedranno delle belle ! 







Per quanto mi riguarda ho avuto un nuovo ruolo al vårdcentral dall'inizio dell'autunno, che ha comportato molte responsabilità ma anche un bel po' di impegno in più, e quindi le attività ludiche si sono ridotte al minimo. 







Galileo intanto diventa sempre più un ometto e richiede giustamente tempo e attenzioni ! Quindi scuola di musica dopo l'asilo e scuola di nuoto nel fine settimana, teatro dei piccoli ogni tanto... e negli ultimi weekend anche qualche uscita in slittino con gli amichetti viste le abbondanti nevicate e il tempo meraviglioso. 







Qualche giorno fa abbiamo anche avuto visite dall'Italia: nientemeno che RAI2 è venuta a Norrköping per un servizio sulle famiglie italiane all'estero, protagonisti i Piccoli Vichinghi e OneWayToSweden naturalmente ! Le immagini di Norrköping sono proprio belle e peccato solo che nei pochi minuti di servizio non si riescano a concentrare tutte i nostri pensieri sul vivere e lavorare in Svezia... io e Giulia avremmo avuto tante altre cose da dire !







Per chi volesse vedere (o ri-vedere) la puntata, che è andata in onda la sera del 9 febbraio per la trasmissione 2Next, ecco qui sotto il replay.











A proposito: per il 2015 ci sarà per noi anche una piccola-grande novità, che impegna un po' di energia fin da ora. Credo che nel seppur breve filmato si riesca a vedere :)












Per Gabriele si è trattato di molto lavoro, sia all'SMHI che con i viaggi a caccia di aurore boreali. Il che non è che bene, soprattutto nel secondo caso. Quest'anno poi è l'anno dell'eclissi totale di sole, in cui a breve partiremo per un viaggio nel nord che più a nord non si può (Svalbard). Ma è anche un anno di riflessioni su come sviluppare l'attività, con nuove avventure e nuove mete per i viaggi e gli anni a venire... se ne vedranno delle belle ! 



Per Gabriele si è trattato di molto lavoro, sia all'SMHI che con i viaggi a caccia di aurore boreali. Il che non è che bene, soprattutto nel secondo caso. Quest'anno poi è l'anno dell'eclissi totale di sole, in cui a breve partiremo per un viaggio nel nord che più a nord non si può (Svalbard). Ma è anche un anno di riflessioni su come sviluppare l'attività, con nuove avventure e nuove mete per i viaggi e gli anni a venire... se ne vedranno delle belle ! 











Per quanto mi riguarda ho avuto un nuovo ruolo al vårdcentral dall'inizio dell'autunno, che ha comportato molte responsabilità ma anche un bel po' di impegno in più, e quindi le attività ludiche si sono ridotte al minimo. 



Per quanto mi riguarda ho avuto un nuovo ruolo al vårdcentral dall'inizio dell'autunno, che ha comportato molte responsabilità ma anche un bel po' di impegno in più, e quindi le attività ludiche si sono ridotte al minimo. 











Galileo intanto diventa sempre più un ometto e richiede giustamente tempo e attenzioni ! Quindi scuola di musica dopo l'asilo e scuola di nuoto nel fine settimana, teatro dei piccoli ogni tanto... e negli ultimi weekend anche qualche uscita in slittino con gli amichetti viste le abbondanti nevicate e il tempo meraviglioso. 



Galileo intanto diventa sempre più un ometto e richiede giustamente tempo e attenzioni ! Quindi scuola di musica dopo l'asilo e scuola di nuoto nel fine settimana, teatro dei piccoli ogni tanto... e negli ultimi weekend anche qualche uscita in slittino con gli amichetti viste le abbondanti nevicate e il tempo meraviglioso. 











Qualche giorno fa abbiamo anche avuto visite dall'Italia: nientemeno che RAI2 è venuta a Norrköping per un servizio sulle famiglie italiane all'estero, protagonisti i Piccoli Vichinghi e OneWayToSweden naturalmente ! Le immagini di Norrköping sono proprio belle e peccato solo che nei pochi minuti di servizio non si riescano a concentrare tutte i nostri pensieri sul vivere e lavorare in Svezia... io e Giulia avremmo avuto tante altre cose da dire !



Qualche giorno fa abbiamo anche avuto visite dall'Italia: nientemeno che RAI2 è venuta a Norrköping per un servizio sulle famiglie italiane all'estero, protagonisti i Piccoli Vichinghi e OneWayToSweden naturalmente ! Le immagini di Norrköping sono proprio belle e peccato solo che nei pochi minuti di servizio non si riescano a concentrare tutte i nostri pensieri sul vivere e lavorare in Svezia... io e Giulia avremmo avuto tante altre cose da dire !











Per chi volesse vedere (o ri-vedere) la puntata, che è andata in onda la sera del 9 febbraio per la trasmissione 2Next, ecco qui sotto il replay.







Per chi volesse vedere (o ri-vedere) la puntata, che è andata in onda la sera del 9 febbraio per la trasmissione 2Next, ecco qui sotto il replay.















A proposito: per il 2015 ci sarà per noi anche una piccola-grande novità, che impegna un po' di energia fin da ora. Credo che nel seppur breve filmato si riesca a vedere :)



A proposito: per il 2015 ci sarà per noi anche una piccola-grande novità, che impegna un po' di energia fin da ora. Credo che nel seppur breve filmato si riesca a vedere :)







*[original article](http://onewaytosweden.blogspot.it/2015/02/novita-di-inizio-2015-con-un-breve.html)*


##E' nata Maja !

A te, piccola stella, dedichiamo questa poesia di Khalil Gibran:


"I tuoi figli non sono figli tuoi, 

sono figli e le figlie della vita stessa.

Tu li metti al mondo, ma non li crei.

Sono vicini a te, ma non sono cosa tua.

Puoi dar loro tutto il tuo amore, ma non le tue idee, 

perché essi hanno le loro proprie idee.

Tu puoi dare loro dimora al loro corpo, non alla loro anima, 

perché la loro anima abita nella casa dell’avvenire, 

dove a te non è dato entrare, neppure col sogno.

Puoi cercare di somigliare a loro, 

ma non volere che essi somiglino a te,

perché la vita non ritorna indietro e non si ferma a ieri.

Tu sei l’arco che lancia i figli verso il domani".




E anche, come da tradizione svedese, una canzone primaverile scritta da Alice Tegnér, Majas visa:





"I tuoi figli non sono figli tuoi, 


sono figli e le figlie della vita stessa.


Tu li metti al mondo, ma non li crei.


Sono vicini a te, ma non sono cosa tua.


Puoi dar loro tutto il tuo amore, ma non le tue idee, 


perché essi hanno le loro proprie idee.


Tu puoi dare loro dimora al loro corpo, non alla loro anima, 


perché la loro anima abita nella casa dell’avvenire, 


dove a te non è dato entrare, neppure col sogno.


Puoi cercare di somigliare a loro, 


ma non volere che essi somiglino a te,


perché la vita non ritorna indietro e non si ferma a ieri.


Tu sei l’arco che lancia i figli verso il domani".





E anche, come da tradizione svedese, una canzone primaverile scritta da Alice Tegnér, Majas visa:







*[original article](http://onewaytosweden.blogspot.it/2015/06/e-nata-maja.html)*


##Buone Feste !



![img](http://2.bp.blogspot.com/-3zk5iDmO-B4/VnXGG9uT47I/AAAAAAAAAr8/yBCuiJvj1y8/s320/BuonNatale2015.jpg)

*[original article](http://onewaytosweden.blogspot.it/2015/12/buone-feste.html)*


